<macro SIGN="rend='mr:2em'"/>
<macro TB="rend='w:20% mt:2em mb:2em'"/>
<macro Q="rend='mt:2em mb:2em'"/>
<!-- this is misteryum.src as of 29-Sep-2013 -->
<property name='display title' content="H. O. Garlikowska - Misteryum">
<meta name="DC.Creator" content="Helena Orlicz-Garlikowska">
<meta name="DC.Title" content="Misteryum">
<meta name="DC.Language" content="pl">
<meta name="DC.Created" content="1909">

<lit section='head'>
    <style type="text/css">
      .text p { text-indent:1.5em; margin-top:0; margin-bottom:0; }
      .text div.blockquote { margin:2em 2em 2em; }
    </style>
</lit>




<lg rend="center">
<l rend="fs:1.4em">H. O. GARLIKOWSKA.</l>
<tb rend='w:30% mt:1em mb:1.5em'>
<l rend="fs:2.5em">MISTERYUM.</l>

<l rend="fs:1.1em">OPOWIEŚĆ EROTYCZNA.</l>


<illustration rend="w:171px center" src="images/img1.png"/>


WARSZAWA.
E. WENDE i S-ka. (T. HIŹ i A. TURKUŁ).
1909.
</lg>

<pb>




<lg rend="center fs:0.8em">




Druk L. Bilińskiego i W. Maślankiewicza,
Nowogrodzka 17.
</lg>

<pb>




<if type='hep'>
<lit>
<div class="text">
</lit>
</if>

— Przyjechała!\ — powiedziano mu to
zaraz na wstępie, gdy powrócił.

— Dr. Adam Rytam,\ — przedstawiał
właściciel pensjonatu, przytrzymawszy go
w przejściu przez werandę.

Uczuł w swej dłoni miękką małą rękę
i dojrzał w przelocie drobną twarz
w fali rozrzuconych ciemnych włosów, przyczem
biel sukni zalśniła przed nim w gorącem
słonecznem południu.

Szybko rzucił się w korytarz, jakby
do ucieczki.

Ona, przyzwyczajona do natarczywych
męskich spojrzeń, zainteresowała się
zachowaniem Adama; przytem był taki
śliczny!

Widząc jego spieszne odejście, zawołała
ze śmiechem:

— Chyba jeszcze nie prawdziwy doktór!

Zawrócił, zatrzymał się we drzwiach.

— Nie prawdziwy? jakto, pani?\ — pytał.

Spojrzeli sobie po raz pierwszy w oczy.

Kobieta, patrząc nań z dziwnym zagadkowym
uśmiechem na małych ustach,
myślała:

— Jaki ładny.

— Najprawdziwszy lekarz, asystent
miejskiego szpitala\ — objaśniał właściciel.

— Ach!... tak... wydał mi się pan tak
bardzo młodym!\ — zauważyła z tym samym
uśmiechem, nie spuszczając swych
migotliwych źrenic z białej, delikatnie różowej
twarzy Adama.

Zapragnęła go zatrzymać, nudziła się,
nie miała koło siebie tych, którychby mogła
lubić, lub kogoś, ktoby ją interesował
i nagle ta smukła młodzieńcza postać zjawiła
się przed nią na tle pospolitych, parafjańskich
głów górskiego pensjonatu jak
objawienie.

Zniewoliła go zatem bardziej może
spojrzeniem, aniżeli słowem, bo mówiła
doń coś bardzo zwyczajnego.

Usiadł nawprost i zaczęli rozmowę
o... wychowaniu dzieci.

Patrzyła mu w twarz jakiemś dziwnem
spojrzeniem, a z ust jej nie schodził
zagadkowy uśmiech.

Mówiła, myśląc o czem innem, a w tonie
jej głosu objawiała się leciuchna pobłażliwość
dla tego ładnego chłopca.

Dzień był bardzo gorący. Miała ochotę
raczej iść do kąpieli, przytem wydawała
się jej zabawną ta pierwsza rozmowa
o... dzieciach.

Zmrużyła nieco oczy, wpatrzone w Adama
i zastanawiała się, co on jej przypomina.

Nikt jej o nim nie opowiadał i właściwie
nikogo jej nie przypominał, a jednak
coś od niego szło ku niej... coś nowego...

Cała jego twarz była jakby owiana
wiośnianym puchem kwietnym i miała
wygląd dziewiczy, a raczej pacholęcy.

I nie wiedzieć czemu przyszła jej na
myśl tuberoza.

Patrzyła na jego jasne cienkie, jak
jedwabista zwichrzona pela, włosy, na duże
głębokie, szklące oczy, a potem na\ — usta.

Na ustach zatrzymała się najdłużej:
były pełne i bardzo różowe, występowały
z białej twarzy, z pod małych, w górę
podkręconych popielatych wąsów, jak gorące
zroszone pąki maków, wyzierające
z płowego zboża ku słońcu.

— Czy pan lubi całować?\ — spytała.

Spojrzał z zadziwieniem, zamyślił się,
a potem swym dźwięcznym, zupełnie wiolonczelowym
głosem odparł szczerze, jakby
z pewnym żalem:

— Nie mam kogo.

— Takie śliczne usta, myślała, i nie
ma kogo całować.

— Szkoda\ — wyrzekła.

Ale potem zaraz się rozśmiała.

Adama ten śmiech nieco zmieszał,
nawet uraził, nie widział przyczyny.

Wstał i zaraz odszedł.

Śledziła za nim wzrokiem.

Szczupła, wysoka jego postać miała
w ruchach żywość i gibkość, wogóle było
w nim coś, co kobietę ciągnęło.

Widziała różnych mężczyzn, przypominała
sobie i tych, którzy się jej podobali,
a nawet tych, których, zdawało się
jej, że kochała i zawsze było w nich coś,
co ją raziło, jakiś brak, który określić było
trudno, a w tym właśnie była jakaś
przedziwna harmonja.

I znów, nie wiedzieć czemu, przypomniała
się jej soczysta śnieżna tuberoza
i dziwiła się, że nie czuje namiętnej woni.

Zastanawiła się nad szczególnem wrażeniem,
które odniosła, i było jej miło.

Prawie że zapominała, że jest kobietą
tak już bardzo świadomą, iż dusza jej
już tak zużyta, wyziębła, smutna i uplamiona
życiem.

Ta młodzieńcza postać Adama przyniosła
z sobą jakby falę podmuchów wiosny.

— Jaki miły ten doktór,\ — usłyszała
głos.

Podniosła głowę z zamyślenia i ujrzała
twarz Marjana, swego męża.

Zrobiło się jej przykro, zapomniała
bowiem, że ma męża, że ma rodzinę.

<tb %TB%>

Z konieczności rzeczy przebywali z sobą
całe dnie i prowadzili długie rozmowy,
niewyczerpane tematy wysnuwały się i łączyły
ich z sobą.

Był dla niej przyjacielskim i przestawał
jak z ulubionym kolegą, nigdy nie
odnosił się do niej, jak mężczyzna odnosi
się do kobiety, której chce się podobać.

W krótkim czasie wytworzyła się
między nimi przedziwna zażyłość, to też
pierwszą jego myślą po powrocie z dwudniowej
nieobecności była <g>ona</g>.

Sam nie zdawał sobie z tego sprawy,
jednak żałował, iż, spóźniwszy się na pociąg,
przyjechał w nocy, gdy już wszyscy
spali.

Był ciekawy, czy też jutro zapyta go,
czemu nie przyjechał w południe, jak to
powiedział.

Szedł po cichu, na palcach przez korytarz,
ostrożnie otworzył drzwi i wszedł
do swego pokoju.

Było bardzo ciemno, więc przedewszystkiem
zapalił świecę i oto ujrzał na
swojem starem hotelowem biurku pomiędzy
flaszkami z sublimatem i karbolem
biały chryzantem.

Kwiat ten był dlań tak niespodziewanem
zjawiskiem, że chwilę przyglądał
mu się z dziwnem uczuciem przyjemnego
zdziwienia.

Wyciągnął rękę i ujął go w palce.

Delikatne strzępiaste płatki poczęły
drżeć, bezwiednie Adam przytknął je do
twarzy i uczuł jakiś zapach, który mu nie
był obcy.

A zatem kwiat nie dostał się tu wypadkiem,
ktoś umyślnie go tu zostawił.

Kto jednak mógł to zrobić? Kto
o nim myślał?

Wszak żadna z panien nie odważyłaby
się wejść do jego kawalerskiego pokoju,
zresztą one ubierały się w barwne
gwoździki lub różowe róże, przytem żadna
z nich nie pachniała tak, jak ten biały
chryzantem.

Pochylił się nad nim i wchłonął słodką
rozmarzającą woń subtelnej perfumy,
poczem położył go przy łóżku, nie przestając
myśleć o nim, był jednak zmęczony
i wkrótce usnął, wciąż czując zapach.

<tb %TB%>

Zaspał, wstał późno, gdy zszedł na
dół\ — <g>jej</g> nie było. Zobaczyli się dopiero
w południe.

Podała mu rękę z swym zwykłym
uśmiechem, ale nie zapytała, czemu nie
przyjechał rano.

Zajęta była rozmową z młodym pięknym
Jumartem, który przyszedł ją odwiedzić.

Adam, nie wiedzieć czemu, patrzył
z niechęcią na drobną postać Jumarta,
o którym mówiono, że ma szalone szczęście
do kobiet.

Lecz <g>ona</g> przecież była inna, tak...
lecz o <g>niej</g> również mówiono, że ma szalone
szczęście do mężczyzn.

W każdym razie\ — rozmyślał\ — cóż taką,
jak <g>ona</g>, kobietę mogło interesować
w tym pięknym przysłowiowym brunecie,
w tym donżuanie, w którym było więcej
pozy i zarozumiałości, aniżeli prawdziwego
artyzmu.

Adam usiłował rozmawiać z pannami,
które go obstąpiły, pytając, jak się
bawił w mieście.

Umyślnie przytem starał się nie patrzeć
na <g>nią</g>, po chwili jednak mimowoli
wzrok jego skierował się w stronę rozmawiających.

Jumart zabierał się do odejścia, podała
mu z wdziękiem rękę, którą tamten
znacząco pocałował.

Właściwie cóż w tem było? i co to
mogło obchodzić jego, Adama? Uczuł się
jednak podrażnionym, choć nigdy byłby
się do tego nie przyznał, nawet przed samym
sobą.

Oczywiście\ — myślał\ — musiała być jakaś
prawda w plotkach, jakie słyszał
o <g>niej</g> i o tamtym, widział, jak go wyprowadziła
na werandę i tam Jumart powtórnie
pocałował ją w rękę. Nareszcie
odszedł. Adam odetchnął.

Powróciła w swej białej sukni uśmiechnięta,
zatrzymała się teraz przed nim.

— I cóż?\ — spytała.

Adam podniósł wzrok ku niej, spojrzeli
sobie głęboko w oczy i Adam, aby
nie wykrzyknąć, przyciął usta.

Bo oto z ciemnych jej włosów wyzierały
głowy białych chryzantemów, jak
świetliste gwiazdy i patrzyły nań zalotnie,
niosąc zapach, ten sam słodki, rozmarzający
zapach... z którym usypiał dzisiejszej
nocy.

Byłoż-by prawdą? mogło-ż być prawdą
szalone przypuszczenie, które mu się
aż dotąd, a nawet jeszcze teraz wydawało
niedorzecznem.

Wpatrzył się badawczo swemi szczeremi
czystemi oczyma w jej migotliwe
płonące oczy, chcąc wedrzeć się w nie, aby
wyczytać odpowiedź, lecz ujrzał tylko
zwodniczą połyskliwość i po raz pierwszy
uczuł w sobie niepokój, którego nigdy dotąd
nie doświadczał wobec żadnej kobiety.

Spuścił oczy onieśmielony, po chwili
podniósł je, sądząc, że może się czegoś
dowie z wyrazu jej ust, lecz te miały swój
zwykły zagadkowy uśmiech, który nic nie
mówił, a mimo to zdawał się tak wiele
obiecywać.

— I cóż kwiaty?\ — pytała.

Drgnął, ktoś jednak podszedł witać
się i przerwał, gdy odszedł:

— Kwiaty\ — powtórzyła\ — nie zwiędły?

A gdy zdumiony, patrząc na nią, milczał.

— Kwiaty, które pan zawoził\ — objaśniła.

— A tak... nie, nie zwiędły\ — przyświadczył
roztargniony.

— Wie pan, że dałam do nich szpilkę,
czy się pan nie ukłuł? sama spięłam
bibułkę.

— Dziękuję.

Patrzył na nią, myśląc, dlaczego to
mówi, nie umiał odgadnąć. Mówiła to,
jak się mówi, aby coś powiedzieć, jak gdyby
zajęta czemś innem. Może tamtym
pięknym brunetem?

Adamowi zdawało się, a właściwie
nawet nie zdawało się, tylko oczekiwał
czegoś innego od niej, z którą przez te
parę tygodni tak się zżył, jak z serdecznym
przyjacielem, przywykł, że ona, jak
nikt inny, umiała przeglądać w jego duszy,
a teraz stała się tak obojętną.

Przytem miał w sobie nieskrystalizowaną
obawę, iż zapyta go, komu zawoził
kwiaty, był więc zadowolony, że nie spytała,
a jednocześnie drażniło go to i teraz,
gdy z naturalną, grzeczną obojętnością, zamieniwszy
z nim słów kilka, odeszła na
swoje miejsce przy stole, patrzył na nią,
chcąc dojść, co w niej było, nie umiał
jednak dojść do żadnego wniosku.

Na mgnienie łagodną jego i powściągliwą
duszą zatargała chęć podejścia do
niej. Byłoby to ciekawe stanąć przed nią
i powiedzieć:

— Kwiaty podobały się bardzo mojej
narzeczonej.

Wtedy przecież podniosłaby ku niemu
swój zagadkowy wzrok i nareszcie
możeby co zeń wyczytał.

Wyznanie podobne byłoby wszak dla
niej o tyle niespodziane, iż przynajmiej zadziwiłoby
ją.

A jeśli, podniósłszy swe migotliwe
oczy ze zwykłym uprzejmym uśmiechem,
popatrzyłaby tylko tak nieskończenie obojętnie,
jak przed chwilą? I gdyby w tem
spojrzeniu nie było nic więcej, prócz milczącego
pytania:

— Po co mi to mówi, jeśli mnie to
wcale nie obchodzi?

Naturalnie, iż tak byłoby\ — irytował
się na samego siebie za głupie pomysły.
Bo cóż właściwie taką <g>ją</g> mógł obchodzić
taki, jak tylu innych, on, Adam?

Usiadł, straciwszy humor. Spoglądał
wciąż w jej stronę, lecz ani razu nie uchwycił
jej spojrzenia w kierunku swojej osoby.

Dnia tego nie przemówiła doń ani
słowa. Był ciągle przy niej, lecz nie zauważony,
pomijany.

— Co pani jest, co się stało?\ — spytał
nareszcie nieśmiało.

Spojrzała z roztargnieniem i natychmiast
zwróciła się do jednej z pań, umyślnie
nie zauważywszy pytania.

Poszedł do siebie na górę rozstrojony
i zniechęcony. Wyjął z szuflady chryzantem,
nie był już taki biały, listki zczerniały
i zżółkły, tylko jeszcze zapach został.

Adam patrzył weń długo, myśląc
o tej dziwnej kobiecie. Był zły na siebie,
bo w gruncie rzeczy mogła być taką, jaką
się jej być podobało, mimo wszelkie rozumowania
było mu przykro.

Wstał rano i zeszedł na werandę,
gdzie zwykle podawano śniadanie. Jej nie
było; był pewien, że poszła na wycieczkę,
którą wczoraj projektowano i umyślnie nie
powiadomiła go, choć oddawna już to było
uplanowane, że pójdą razem.

Tak, tak, czuł to z jej zachowania
wczorajszego, coś się w niej odmieniło,
lecz z jakiej przyczyny? wszak nie dał najmniejszego
powodu.

Siedział z opuszczoną głową i, rozmyślając,
gryzł papierosa.

Wszyscy już poschodzili się i rozmawiali
głośno, wesoło.

— Tak, tak, niezawodnie jej nie będzie\ — myślał\ — wróci
późno wieczorem.

Raptem wpadł mu w uszy jej dźwięczny
śmiech, podniósł głowę: tylko co zeszła
i witała się. Wstał i patrzył na nią z pod
brwi, zdenerwowany, niepewny, czy się
z nim przywita, wczoraj bowiem na dobranoc
nie podała mu ręki.

Była znów w swej białej sukni, świeża
i pachnąca, zwróciła się doń, wyciągnęła
rękę i uścisnęła mu dłoń po przyjacielsku.

— Co pan Ada (tak go nazywała
czasami) jakiś smutny?\ — wyrzekła serdecznie,
prawie pieszczotliwie i patrzyła przytem
tak jakoś, że miał najzupełniejsze
wrażenie, iż oczy te czytają wszystkie jego
najskrytsze myśli.

Na delikatną jego twarz wykwitł rumieniec
lekki, przezroczy, jak odbrzask łuny,
która, pomimo wiedzy i woli, rozpalała
się w głębi jego zrównoważonej duszy.

Usiedli na wprost siebie nieco w oddaleniu
od reszty osób.

— Jak to dobrze, że pani jest dziś
inna\ — wyrzekł.

— Inna?...

— Wczoraj była pani...

— Ach, wczoraj\ — przerwała mu\ — dzisiaj
jest dzisiaj, uważa pan\ — rozśmiała
się i uczyniła jakiś ruch ręką\ — minęło\ — powiedziała
żartobliwie.

— Wszystko mija\ — dodała poważniej.

Posmutniał.

— Wszystko mija...\ — powtórzył w zamyśleniu.

— I to jest właśnie dobrze, inaczej
życie byłoby nie do wytrzymania\ — rzekła.

— Bywają jednak rzeczy, które pragnęłoby
się zatrzymać\ — zauważył.

— Ale jest więcej takich, o których
chciałoby się zapomnieć, więc dobrze, że
przemijają... Wszak byłoby nudno wiecznie
to samo, jak w różańcu.

— Ciekawym, w co pani wierzy?

Utkwiła w nim swe połyskliwe oczy
i patrzyła w milczeniu z owym zagadkowym
uśmiechem.

— Tak, wiem\ — powiedział\ — że pani
w nic nie wierzy.

Ona, nie odrywając wzroku od jego
marzących lazurowych oczu, odrzekła:

— Wierzę w chwilę... i chciałabym,
aby pan także wierzył w chwilę.

Wstała,\ — poszedł za nią.

Szli słoneczną drogą, pomiędzy drzewami,
potem skręcili w bok i poszli pod
górę. Powietrze przesycone było zapachem
kwitnących świerków i owijało ich gorącem
tchnieniem żywicy.

— Tak, wszystko mija, jak i nasza
znajomość przypadkowa, sezonowa\ — rzekł
z goryczą\ — niedługo rozjedziemy się i pani
zapomni.

Zatrzymała się.

— Czyż znajomość nasza jest sezonowa?
pewny pan tego?

— Naturalnie. Jesteśmy od siebie
tak rozdzieleni przestrzenią i tylu rozmaitemi
przeciwnościami.

— I cóż stąd? będziemy się jednak
widywali\ — dodała.

Szli wciąż pod górę, po wijącej się
ścieżynie, obrosłej paprocią.

— Widzi pan białe gencjanny!\ — zawołała\ — to
rzadkość, proszę mi zerwać.

Przystanęli oboje. Kwiaty rosły na
stromym stoku, chwilę więc zastanawiał
się Adam, jak do nich dojść, tymczasem
ona skoczyła po pochyłości i, uchwyciwszy
się jedną ręką za drzewo, drugą już
zrywała świeże dzwonki, śmiejąc się.

— Jakże można\ — zawołał z przestrachem\ — wszak
na dnie przepaść, gdyby tak
noga się osunęła.

— Więc co\ — zawołała lekceważąco\ — najwyżej
śmierć.

Patrzył na jej drobną postać, w biel
owiniętą i uczuł w sobie wzmożony niepokój.
W tej ciemnej zieleni wielkich
amerykańskich świerków, pośród paproci
i białych gencjan wyglądała, jak leśna
syrena.

Podniosła ku niemu twarz uśmiechniętą
i rzekła:

— Cóż, kiedy za mało, niżej jeszcze
rosną, ale tam już po nie nie pójdę, woda
się sączy.

Zręcznie i lekko, chwytając za gałęzie
drzew, wspinała się ku górze, podał
jej ręce i wciągnął na ścieżkę.

Śmiała się, mając go zapewne za niedołęgę.

I teraz on skakał z kamienia na kamień,
aż dotarł do białej kępy kwiatów.

— Ach i po co\ — zawołała\ — wszak
już mam.

— Ale te odemnie\ — zauważył wesoło,
wspinając się zwinnie ku górze po obmurszałych
oślizgłych kamieniach.

— Tylko uważnie\ — prosiła.

Usiadła wśród zieleni na dużym złomie,
położył jej kwiaty na kolana.

Chwilę przesuwała je pomiędzy palcami,
bawiąc się, jak perłami.

Adam patrzył na nią z tym szczególniejszym
niepokojem, który coraz częściej
doń przychodził w jej obecności.

Milczeli oboje, po chwili spytał przyciszonym
głosem:

— O czem pani myśli?

Jakby nie słysząc pytania, przesuwała
wciąż kwiaty pomiędzy swymi miękimi
palcami.

Naraz podniosła głowę ku niemu,
spojrzała prosto w oczy, ale tak, iż Adam
uczuł, że wzrok ten sięga mu do dna
duszy.

— Myślałam\ — wyrzekła\ — o tych
kwiatach, które pan zawoził.

Adamowi zrobiło się nieprzyjemnie.

— I\ — mówiła, nie spuszczając zeń
oczu\ — cieszy mnie, że te są inne... zupełnie
inne.

— Z nad przepaści\ — dorzucił, aby
coś powiedzieć, bo uczuł się zmieszanym,
nie wiedzieć, z jakiego powodu.

— Symboliczne\ — zaśmiała się swywolnie,
on rozśmiał się także z jakąś ulgą.

— Teraz proszę być mojem lustrem,
wszak w oczach można się przejrzeć, zwłaszcza
w takich, jak pańskie... niewinnych!
Proszę się zbliżyć i uklęknąć\ — komenderowała
kapryśnie.

Adam westchnął komicznie, ale uczynił
zadość i przykląkł, ona, zaś, patrząc
mu w oczy filuternie, stroiła swą głowę,
jak w koronę, w białe gencjanny, potem
jedną zasadziła jemu do klapy.

— O tak, teraz już jest pan moim
rycerzem.

Podnieśli się oboje, rozśmiani i, jak
dzieci, weseli, podążyli na nowo pod górę.

— Ale gdybym tak wpadła w przepaść,
to pan rozpaczałby, co? Jakaż to
byłaby romantyczna historja\ — dodała.

— Wszystkie gazety opisywałyby.

— Dosyć\ — przerwała.

Głos jej stał się ostry i twardy.

Adam ździwił się, wszakże żartował
i nie chciał zrobić jej przykrości.

— Czy moja korona prosto?\ — spytała
nagle zupełnie innym tonem\ — myślę,
iż pańskie niewinne oczy nie pokazują
krzywo.

— Pani mnie ma za bardziej niewinnego,
niż jestem.

— Czyżby?...\ — przedrzeźniała z lekką,
leciuteńką żartobliwością.\ — Zresztą ja mam
pana nie tyle za niewinnego, co za wstrzemięźliwego\ — dodała
poważniej.

Zastanowiło go to. Kobieta ta stawała
się dlań coraz dziwniejszą, znała go
zaledwie od kilku tygodni, a zdawało się,
że nic nie jest jej tajemnem.

— Czy pan zaręczony?\ — spytała nagle,
przystając i patrząc weń pilnie.

Przyciął usta.

— Ma pan narzeczoną?\ — powtórzyła
prawie szorstko.

— Nie\ — zaprzeczył z wahaniem.\ — Nie
mam narzeczonej\ — wyrzekł powoli
z pewnem załamaniem w swym metalicznym
głosie, nie patrząc na nią, lecz gdzieś
w zwyż.

Oboje umilkli. Kobieta jeszcze chwilę
wpatrywała się w jego śliczną, białą
twarz, potem poszła przodem, Adam za
nią z opuszczoną w dół głową.

Opadła ich pierwsza przykra cisza.

Kobieta czuła kłamstwo, a nie mogła
je uchwycić, ani pojąć. Coś, jakby
się między nimi zepsuło, szczerość stała
się nie jednolitą, coś się wylęgło utajonego
i już nie było między nimi całej
prawdy.

— Chciałbym bardzo wyjechać gdzie
daleko na studja, do Paryża,\ — odezwał się
pierwszy\ — możebym tam spotkał panią\ — zauważył
nieśmiało.

— Zapewne, że tam kiedyś pojadę
i mógłby mnie pan spotkać, ale...

— Ale\ — podchwycił\ — proszę, niech
pani dokończy.

— Otóż mnie się zdaje, że pan nie
pojedzie do Paryża i karjerę swą skończy
prędko, jako lekarz prowincjonalny.

— Tak pani myśli\ — wyrzekł urażony.

— Tak. Naturalnie ożeni się pan
i zostanie dzieciorobem i robigroszem. Proszę
nie zaprzeczać, czuję w panu ojca rodziny.
Tacy idealiści i wstrzemięźliwi zazwyczaj
tak kończą.

Spuścił głowę, było mu bardzo przykro,
lecz nie zaprzeczał.

— Może pani ma rację\ — przyświadczył
zgnębionym głosem\ — proszę mi jednak
powiedzieć, czy nawet takie kobiety,
jak pani, lubią lampartów i blagierów?

Pytanie było zadane tak znacząco,
a przytem spojrzenie jego lazurowych oczu
było tak naiwnie czyste, że kobieta mimowoli
rozśmiała się.

Czyżby te oczy kryształowe zupełnie
dziecięce oczy mogły kłamać?\ — zadała sobie
pytanie. Tak, ale oczy owe wtedy
na nią nie patrzyły. A usta? Wzrok jej
padł na te różowe, świeże, prześliczne
usta... I uchwycił ją wielki żal, nawet
pewna wątpliwość. Jakto, splamiłyby się
kłamstwem? A jednak była prawie pewna,
że kłamały.

Weszli już na górę. Nogi ich tonęły
w miękiej puszystej murawie, wyłaniał
się ku nim wierzchołek góry następnej
i znaleźli się, jak w nieskończonym
wieńcu gór.

Podeszła doń i wsunęła mu rękę pod
ramię. Po raz pierwszy uczuł ją tak blizko
siebie, na moment uczyniło mu się
duszno, po prostu zbrakło tchu.

— Panie Ada...\ — szepnęła miękko,
pieszczotliwie\ — niech pan się nie żeni,
szkoda pana, zmarnuje się pan, sfilistrzeje,
jak tylu innych... Zresztą to takie wielkie
głupstwo, taka niedorzeczność... ma
pan czas, mój Boże, dwadzieścia pięć lat!

Opuścił głowę bardzo nisko i, nie odpowiadając,
szedł zgnębiony i smutny.

Coś się z nim działo, czego nie pojmował,
coś w nim burzyło się i powstawało,
a czemu on starał się zaprzeczyć
i przeciwdziałać.

Wysunęła rękę.

— Siądźmy\ — zawołała.

Posłusznie siadł na murawie. Z całą
biernością poddawał się jej i nie oponował.

— Ale wie pan, że tu, na tej górze,
podobno są węże.\ — Mówiąc to, uniosła
swą białą suknię i owinęła ją ciasno naokoło
nóg.

— Opowiadała mi panna Helena, że
widziała węża, gonił ją... Czemu pan nic
nie mówi? Prawda, cóż nas obchodzić może
wąż? Pan wprawdzie Adam, ale ja nie
jestem Ewą i... nie będę\ — mówiła, śmiejąc
się.

Ocknął się, popatrzył na nią mglisto.

— Nie będzie pani Ewą. Czemu?\ — spytał
bezdźwięcznie.\ — Pani jest jakby
Ewą\ — dodał i zmieszał się.

— O, nie... Wprawdzie czuję gdzieś
w powietrzu Ewę koło pana, lecz to nie
ja nią będę. Ewa, wszak to żona Adama,
a ja...\ — ściągnęła brwi niechętnie, małe
jej usta drgnęły.\ — Ja już jestem żona
nie Adama\ — uśmiechnęła się z przymusem.

I to bardzo dobrze\ — dodała.

— Tak, to bardzo dobrze\ — przyświadczył
bezdźwięcznie.

— O...\ — zawołała, przedrzeźniając.

— Mąż pani taki miły, tak bardzo
przystojny.

— Nie potrzebuje mi pan wyliczać
zalet mego męża\ — wyrzekła cierpko\ — znam
je lepiej, a nawet dziwi mnie, że
pan tak bardzo zaprzyjaźnia się z nim\ — wyrzuciła
ostro.

Wpatrzył się w nią ze zdumieniem.

— A dlaczego nie miałbym być w przyjaźni
z mężem pani?\ — zauważył ze szczerem
zdziwieniem.\ — Pan Marjan jest dla
mnie naprawdę sympatyczny.

— Ach, jeśli tak, lecz...\ — zatrzymała
się, a potem wyrzekła prędko\ — może
wrócilibyśmy na dół?

— Prawda, co powiedzą ludzie na
naszą samotną tak długą przechadzkę.

— Czy panu idzie o to?

— Mnie? żartuję, ale może mąż pani...

— Ach, pan się obawia.

— Nie chciałbym tylko, aby pani
miała przykrość.

— Zatem mnie nie idzie, ani o ludzi,
ani o... męża. Idzie mi tylko o pana.

Powiedziawszy to, zaczęła iść w kierunku
powrotu. Na chwilę jeszcze zatrzymali
się i patrzyli na dolinę, która jak
biała smuga tak się wiła u stóp góry.

Stanąwszy przy nim, wskazała na
dół, mówiąc:

— Niech pan patrzy, jak ci ludzie
tam wyglądają, jak muchy, może nas widzą,
lecz my tak wysoko nad nimi i sami,
jak w przedsionku do raju... Nie
czuje pan tego uroku? Lecz pan zapewne
myśli o Ewie... O czem-że bowiem mógłby
myśleć Adam?\ — roześmiała się głośno,
lekceważąco.

— Zaczyna pani kpić ze mnie, lecz
to trudno, nie umiem być takim, jak ten
piękny brunet, który przynosi pani róże...
nie potrafię, a kobiety tylko takich lubią.

— Kobiety może, ale nie ja.

— Wiem, że uważa mnie pani za
kretyna, ale trudno, bawidamkiem nie potrafię
być\ — wyrzekł rozdrażniony.

— Co się panu stało? panie Ada.

Ta pieszczotliwa nazwa, której używała
tylko, gdy byli sami, rozbroiła go,
rozchmurzył się. Przytem, gdy tak doń
mówiła, głos jej podówczas stawał się nad
wyraz mięki i taki, że zupełnie obejmował
Adama, jak wiew miły i gorący.

— Chciałbym wiedzieć, jakie jest
prawdziwe imię pani?

— Prawdziwe?... A jakież imię pan
uważa za prawdziwe? Każde imię jest
kwestją przypadku, lub upodobania rodziców,
mnie się zatem zdaje, że właśnie
moje imię jest prawdziwe, ponieważ pochodzi
z mego własnego wyboru.

— Mąż nazywa panią Lilika, takiego
imienia niema, gdy go pytałem, odpowiedział,
że nie jest ono prawdziwem imieniem
pani.

— Czemu pan pytał jego nie mnie?

— Ale dziś pani mi je powie, proszę
bardzo.

Przystanął i patrzył na jej ukoronowaną
głowę w białe dzwonki gencjan.

Był nieco wyżej, a ona stała przed
nim, jakby na wzniesieniu, miał więc ją
całą przed sobą. Wpatrywał się w jej
zwodnicze migotliwe oczy, które poglądały
ku niemu z opalonej, jakby o złotawych
tonach, twarzy. Widział jej uśmiechnięte
ponętnie obiecujące usta i zdawało mu się,
że idzie ku niemu od nich jakaś gorącość
niewytłomaczona. Bladoróżowa jego twarz
rozpłonęła, a czyste duże oczy pociemniały
i lśniły nieznanym im dotąd blaskiem.

— Powiedziałabym już dawno, gdybym
była wiedziała, że tak panu idzie
o to.

Wzrok jego pociemniałych rozgorzałych
oczu zawisł na jej ustach i czekał na
słowo, jak gdyby na pocałunek.

— Imię moje Lilith\ — wyrzekła nabrzmiałym,
gorącym głosem.

On nie przestawał w nią patrzeć, jak
gdyby nie rozumiał.

— Lilith\ — powtórzyła i rozśmiała
się.\ — Pan nie wierzy, jest to moje prawdziwe,
najprawdziwsze imię, a może pan
nie słyszy?

Złożywszy ręce w trąbkę, przyłożyła
je do ust i wykrzyknęła przeciągle z całych
sił:

— Lilith!

Górskie echo okrzyk ten powtórzyło
kilkakroć i o uszy Adama obiło się złowrogo,
a on patrzył w jakiemś zdumieniu
na uśmiechniętą jej twarz.

— Nie mogę być Ewą, jestem więc
Lilith\ — wyrzekła i zaraz dodała na pół
serjo: proszę się zatem strzedz, a może
pan nie zna tej legendy?

Adam istotnie o tej legendzie zapomniał.

— Już bardzo późno, wracajmy.

Jak syrena, skoczyła naprzód, wyprzedziła
go i szybko zbiegała w dół.

Potem ujęli się za ręce i razem biegli.
Naraz zatrzymał ją: była wyrwa, mogli
połamać nogi, na szczęście zauważył w porę.

Zszedł ostrożnie, a raczej zsunął się,
widać teraz było tylko jego jasną odkrytą
głowę i ramiona wyciągnione do Lilith.

— Zniosę panią, tylko proszę ostrożnie.

Zarzuciła mu więc ręce na szyję (inaczej
nie było można), on ujął ja w pół
i uniósł.

Na moment zwisła mu w ramionach,
czuł ją przy piersiach, które mu roztętniły
nieujawnionym ogniem, przyczem w nozdrza
wpadł zapach słodki, rozmarzający,
jakby lubieżny zapach.

Trwało to jedno mgnienie, zanim bowiem
zdążył ją postawić, skoczyła na
ziemię.

— Jakże można\ — zawołał zdyszanym
głosem.

— Co takiego?

— Ach, nic, trzeba uważać.

Wkrótce znaleźli się w dolinie, szli
już zwyczajnie obok siebie, rozmawiając.
Tu spotkali jedną staruszkę, znajomą z widzenia,
zatrzymała ich.

— Jacy oboje ładni, pewnie młode
małżeństwo?\ — pytała z dobrym uśmiechem,
przyglądając się im z zachwytem.

— Tak\ — przyświadczyła Lilith\ — w
pierwszym miesiącu.

— Ach, jak mi się bardzo podobacie,
wygląd wasz, jak z romansu.

Mówiąc to, dała im śliczną, na długiej
łodydze świeżo rozkwitłą czerwoną
różę, którą trzymała w ręku.

Lilith podziękowała miłej staruszce,
Adam dziękował także.

— I oto złączono nas,\ — zauważyła
Lilith i podała Adamowi czerwoną różę
do powąchania, nie wypuszczając jej z palców.

Adam przytknął usta do puszystych
szkarłatnych płatków pachnącej róży, wchłonął
w siebie jej miłosną woń i żałował,
że owa staruszka nie miała dwóch takich
róż i że tę cudną szkarłatną różę ma tylko
Lilith!

<tb %TB%>

Poszła na górę, aby umyć ręce, Adam
został jeszcze na werandzie, gdy za chwilę
poszedł na górę i przechodził przez korytarz,
usłyszał głos Lilith:

— Doktorze, proszę do mnie.

Otworzyła jednocześnie drzwi, zapraszając
go, ździwił się, czyniła to bowiem
po raz pierwszy.

Wszedł, patrząc na nią pytająco.

— Cierń z róży wszedł mi w palec\ — wyrzekła\ — i
na żaden sposób nie mogę
wyjąć.

Ujął ją więc za rękę swemi obydwoma
dłońmi i uczuł dziwny, nieoczekiwany
dreszcz, który wstrząsnął całą jego istotą.

Nie rozumiał siebie, wszak tylokroć
w szpitalu, przy badaniu pacjentek, zdarzało
się, iż dotykał nietylko ich rąk, ale
obnażonych pleców i piersi, były niekiedy
między niemi młode, oraz bardzo ładne,
a czynił to zawsze z obojętną troskliwością
lekarza. Teraz w palcach swych, któremi
ujął rękę tej kobiety, czuł niewytłómaczony
ogień.

Przez sekundę patrzyli sobie w oczy
wyczekująco.

— Czy da się wyjąć?\ — spytała.

— Spróbujemy\ — odparł\ — mam jednak
nadzieję, że bez amputacji się obejdzie.

Rozśmieli się oboje.

Adam opanował się już, z pozorną
obojętnością wyjął małe stalowe szczypczyki
z pudełeczka, które miał przy sobie,
i cierń wyciągnął.

— Pierwsza operacja udała się\ — zauważyła
ze śmiechem.

Zaraz wyszli z pokoju, na korytarzu
zatrzymała się, miała iść na dół, a on do
siebie.

— Zaraz pan zejdzie?\ — spytała i najniespodziewaniej
podniosła swą rękę do
jego czerwieniących się, prześlicznie wykrojonych
ust.

— Proszę podziękować\ — szepnęła
kapryśnie.

— Za co?\ — spytał, marszcząc brwi.

— A za coś...\ — Palce jej mimowoli
dotknęły się jego małych, w górę podkręconych
wąsów.

— Nie\ — wyrzekł twardo, zcinając
usta z jakimś uporem nagłym.

— Nie?\ — spytała, przechylając głowę
kokieteryjnie i patrząc mu w oczy.

— Nie\ — powtórzył z zaciętością.

Był zły, że myślała, iż i on, jak inni
mężczyźni, straci dla niej głowę, stanie
się jej wielbicielem, z którym będzie postępowała,
jak z myszą.

Zwarjowała! Że z nią chodził, że
rozmawiał przeważnie z nią, wprawdzie
było w niej coś, co go zaciekawiało, to
nie dowód jednak, aby miał ją za to całować
po rękach, skoro nie całował żadnych
innych kobiet.

Nie chciał przyznać nawet przed samym
sobą, że kobieta ta właśnie czyni
na nim wrażenie zupełnie odmienne, jak
wszystkie inne kobiety, przeciwnie, starał
się wmówić w siebie, że jest dlań tem samem,
co każda inna.

— Więc nie?\ — wyrzekła, rozśmiała
się i zbiegła szybko ze schodów.

Poszedł do swego pokoju, umył ręce
i zmienił mankiety, potem podszedł do
biurka i uczuł w sobie nagły wzmożony
dreszcz, zupełnie podobny do tego, jaki
nim wstrząsnął podówczas, gdy dotykał
ręki Lilith.

Oto na książce, którą zostawił otwartą,
leżała owa szkarłatna róża. Jej wspaniała,
świeża, wonna, gorąca, ciemno czerwona
głowa wychylała się z białych kart
książki, jak wabne, kuszące usta tej szczególniejszej
kobiety, której rękę przed chwilą
miał przy swych ustach i odrzucił.
Przecież każdy inny mężczyzna na jego
miejscu, nawet on sam, uczynił to wbrew
swej chęci. Teraz zrozumiał, co miały
znaczyć jej słowa: „Podziękować“. Było
teraz oczywistem, że to ona przychodziła
tu, do jego pokoju...

Uczuł ponowny gorący dreszcz w sobie
i zdawało mu się, że czuje słodki, rozmażający
zapach Lilith w około siebie.

Nieśmiało, prawie bojaźliwie wyciągnął
rękę i dotknął się aksamitnych płatków
róży, potem ujął ją w palce i przyłożył
do swych świeżych, ślicznych ust.
Purpurowa barwa kwiecia na tle jego delikatnej,
białej, zupełnie wiośnianej twarzy,
odcinała się jaskrawo i pysznie.

Co to miało znaczyć i czemu to czyniła
ta niewytłómaczona kobieta?\ — przemyśliwał.

Gdy zszedł na dół, spotkał się z nią
w przejściu do jadalni, chwilę patrzył jej
badawczo, natarczywie w oczy, ona z swym
zwykłym uśmiechem patrzyła nań również
bez najmniejszego zmieszania lub chęci
okazania czegoś... A jednak rozumieli
w tej chwili oboje, czemu ich oczy tak
śledczo splotły się z sobą.

<tb %TB%>

Odtąd co dnia znajdował Adam jakiś
kwiat w swym pokoju, nigdy jednak
nie wspominał o tem Lilith, starał się
tylko wybadać coś z jej twarzy i zawsze
bez skutku.

Oczy jej mieniące i połyskliwe, podobne
barwą ametystom, wyrażały często
coś, czego nie śmiał nawet przypuszczać,
a usta, zwykle uśmiechnione, obiecywały
tak wiele i tak nic zarazem, że przestał
badać.

Jego banalny numer hotelowy, w którym
starał się jak najmniej przebywać,
odmienił się, zawierał w sobie teraz coś
tajemniczego. Wraz z kwiatami weszła
tu niepokojąca woń Lilith. Ciche drażniące
misteryum oplotło go i przenikało
pomimowiednie do duszy Adama.

Ilekroć teraz wracał do siebie miał
zawsze pewne niepokojące uczucie w sercu
i lekkie, a dojmujące kołatanie w niem,
szczególniej, gdy przychodził późno.

Lękał się, że zastanie Lilith i śledził,
czy nie wynurzy się ku niemu z ciemności
jej biała suknia.

Formalnie bał się, aby swojem wejściem
jej nie spłoszyć i choć nie zastał
nigdy, mimo to czuł jej obecność, czemprędzej
zatem zapalał świecę, aby rozproszyć
te złudzenia.

Złudzenia? wszak nie były to złudzenia,
porzucone kwiaty mówiły wyraźnie,
iż tu bywała, mogło się więc tak wydarzyć,
że zastałby ją, kwiaty bowiem znajdował
w rozmaitych porach dnia.

Odtąd pokój ten stał się tylko jakby
przez pół jego pokojem, a przez pół pokojem
Lilith, mieli coś wspólnego.

Przez tę pozorną błahostkę ich przyjacielski
stosunek nabierał odmiennego
uroku, coś było pomiędzy nimi takiego,
o czem wiedzieli tylko oni sami, a czego
nie wypowiadali nawet między sobą.

Dziś spotkał go zawód\ — nie przyszła,
to jest nie było kwiatu. Sprawiło
mu to małą przykrość, ach, naturalnie,
bardzo małą, zresztą nawet nie przykrość.
Tak przekonywał siebie, kładąc się spać.

Postawił świecę na nocnej szafce i roztworzył
książkę, aby czytać.

Jego jasna prześliczna głowa występowała
z bieli poszewek, jak coś wymarzonego,
duże, czyste, głębokie, lazurowe
oczy patrzyły zadumane, a soczyste, jak
dojrzewająca wiśnia, usta lekko rozwarły
się.

Rozmyślał o Lilith, o jej dziwnym
uśmiechu i dziwnych słowach, pomimo,
iż stwierdzał przed sobą, z uporem zaślepieńca,
że nic go to nie obchodzi, musiał
przyznać, że była pierwszą, której nie rozumiał,
a nadewszystko bał się rozumieć.

Ach, na samo to przypuszczenie na
delikatną jego twarz wystąpił rumieniec.

Wszystko to tylko tak wyglądało,
w gruncie rzeczy musiało być niczem...
i cóż-bo właściwie było?... a gdyby nawet,
to rozjadą się i zapomną o sobie wkrótce,
zwłaszcza ona, a i on także...

Przeczulona i nad wyraz nieśmiała jego
natura nie dopuszczała nawet mniemania,
iż osoba jego mogła na takiej kobiecie,
jak Lilith, uczynić jakieś wyjątkowe
wrażenie. Nie starał się o to, nie potrafił
i nie pragnął tego, zresztą nigdy nie
ubiegał się o względy u kobiet, nie pojmował
smaku ubocznych romansów i strzegł
przed tem osoby swojej, aż do śmieszności.
Pojmowanie życia i zasady, jakie wyrobił
w sobie, broniły go od tego, a głównie
może uśpiona, zanikła, prawie nieistniejąca
w nim zmysłowość dopomagała
mu do zupełnej wstrzemięźliwości. Z tego
powodu narażał się na dotkliwe żarty
kolegów, sprawiało mu to jednak przyjemność,
że potrafił opanować w sobie
zwierzę.

Praca i nauka wypełniała jego umysł,
dusza zaś miała swoje górne marzenia
szczytnej wielkiej miłości.

Wszystko to chaotycznie, prawie bez
związku przepływało mu teraz przez mózg.

Drobna twarz Lilith wciąż powracała,
odrzucił więc książkę, zgasił świecę, przymknął
oczy i naraz doznał wrażenia, jak
gdyby ona stanęła przy łóżku i patrzyła
nań z swym zagadkowym, pociągającym
uśmiechem, po chwili zdało mu się, iż
uśmiechnione usta mówią:

— Dałam ci szkarłatną różę, abyś ją
całował, abyś ją pieścił... bo to są moje
usta.

Ciało jego podrzuciło się gwałtownie,
aż zatrzeszczał stary, bardzo niewygodny
wyleżany materac.

Adam rozwarł nagle oczy, zerwał się,
zapalił świecę, spojrzał na zegarek\ — była
druga po północy.

Odetchnął, przekonawszy się, że od
dawna usnął i że ta szczególniejsza kobieta
nie daje mu spokoju nawet we śnie.
Uczuł gniew i postanowił raz na zawsze
pozbyć się jej z pamięci.

<tb %TB%>

Spostrzegli nagle, że zbłądzili, wysunęli
się naprzód bezwiednie, z początku
oglądali się i przystawali, oczekując na resztę
towarzystwa, z którem był i Marjan,
mąż Lilith. Rozmowa jednak tak ich zajęła,
że dopiero teraz zauważyli, iż zostali
sami jedni i w dodatku nie wiadomo,
w jakiej stronie, napróżno szukali wskaźników
(to jest znaków, malowanych na
drzewach), znaleźli się w niezgłębionym
lesie, obrastającym górę z urywającą się
raptem ścieżyną.

— I co teraz robić?\ — pytała, nie przestając
się śmiać Lilith.

— Ale co powie na to pan Marjan?\ — wyrzekł
Adam.

— Ach, co powie pan Marjan\ — powtórzyła,
następnie zbliżyła się doń tak,
iż go dotykała i patrząc mu w twarz, powiedziała:

— Czy się pan lęka?

— Lęka? nie, bo i cóż w tem złego,
ale naprawdę nie mam pojęcia, w jaką
stronę mamy pójść, czy z powrotem?

— Nie, idźmy naprzód, wierzchołek
musi być tam, niema ścieżki, więc pnijmy
się.

Próbowali jeszcze nawoływać, lecz odpowiadało
tylko echo.

Góra była stroma, kamienista i porośnięta
gęstymi krzewami małych świerków
i karliną, poczęli się przez nie przedzierać,
Adam naprzód torował drogę.

Lilith, swoim zwyczajem, ubrana biało,
ująwszy suknię w obie ręce, wspinała
się energicznie po oślizgłych, obrosłych
murawą, kamieniach. Podróż ta jednak
była uciążliwa, tem uciążliwsza, iż był
wielki upał. Nagrzane świerki odurzały
wonią żywicy i duszną, bez przewiewu
atmosferą, musieli wciąż odpoczywać, nie
tracili jednak humoru, śmieli się swywolnie
i dowcipkowali.

Adam chwilami ujmował ręce Lilith
i wciągał ją za sobą, widział jej zmęczenie
i gdyby mógł, byłby ją wziął na ręce
i uniósł przez te ostrokrzewy.

Wdzierał się szybko i nad wyraz
zręcznie, poczem zatrzymywał i czekał na
nią, mimowoli wtedy obserwował, więc
widział wyzierające koronki z pod ugiętej
sukni, oraz czarne pończoszki, ona zaś patrzyła
na jego szczupłą smukłą postać,
z taką łatwością wspinającą się wzwyż
i zazdrościła mu tej lekkości.

Oparła się o drzewo i zawołała:

— Chyba już dalej nie pójdę.

— Cóż znowu, musimy dojść do jakiejś
drogi, powrót byłby gorszy, nawet
niemożliwy, zresztą już drzewa rzedną,
prześwituje.

— Byłoby zabawnem, gdyby ci wszyscy,
których wyprzedziliśmy, przyszli pierwej
od nas\ — rzekła\ — wyobrażam sobie,
co z tego będzie gadania.

— Będę kiedyś moim dzieciom opowiadał
o przygodach, jakie miałem z tą
sławną...

— Nigdy nie będzie pan opowiadał
o mnie swoim dzieciom\ — zawołała twardo,
gniewnie, a mała jej uśmiechnięta twarz
schmurniała.

Skoczyła zwinnie, jak młoda pantera,
uchwyciła się go, aby nie stracić równowagi
i powtórzyła dziwnym głosem:

— Nigdy! słyszy pan.

— A to czemu?\ — wyrzekł zdumiony
i ściął usta, bo uczuł naraz w sobie jakiś
nieświadomy niepokój.

— Dlaczego nie miałbym mówić właśnie
o pani\ — pytał zcichłym głosem, który
z żartobliwego stał się zalęknionym.

Lecz Lilith już, jak zwykle, rozśmiała
się po swojemu.

— A bo tak!\ — odrzekła.

Wdzierali się dalej, może godzinę
jeszcze.

Na wierzchołku istotnie znaleźli już
całe towarzystwo, które nie mogło zrozumieć
ich opóźnienia, dziwili się również
ich zmęczeniu, ponieważ droga na tę górę
była tak wygodną, jak na żadną inną.

Adam i Lilith wysłuchać musieli wielu
żarcików złośliwych, których im nie
szczędzono.

— Oni nie wierzą, że zbłądziliśmy
niechcący\ — wyrzekła.

Adam wpatrzył się w nią, po raz
pierwszy uderzony tą obcą myślą, że można
to było uczynić umyślnie.

— Naiwność jego niema granic\ — myślała
Lilith, wodząc oczyma po jego
delikatnej, teraz zaróżowionej twarzy.

Usiadł obok niej jeden z mężczyzn
Netowicz, ale nie odpowiadała mu, rozmyślała
nad Adamem.

Naiwność jego nie wypływała bynajmniej
z ograniczoności umysłowej, a wszak
i nie z lat, w wieku jego bowiem mężczyźni
bywają bezczelni, ale nigdy naiwni.

Przez umysł Lilith przeszedł cały korowód
mężczyzn starszych i młodszych,
cała falanga samców, którym zawsze chodzi
o zdobycie kobiety, niektórzy „sportowcy“
wprost zdumiewali sumą energji,
jaką wyładowywali w tym kierunku.

I na tem tle taki chłopak!

Przypominała sobie wszystkie rozmowy,
jakie prowadzili, poruszali nieraz tyle
zawiłych kwestji i zagadnień, wtedy występowała
żywa, młoda, głęboka inteligencja
Adama, oparta na wiedzy i rozumowaniu
prawdziwie męskiej logiki. I jednocześnie
ten sam Adam był tak zdumiewająco naiwnym,
miał w sobie niemal dziecięcą prostotę,
jakgdyby nie otarł się jeszcze nigdy
swem białem ciałem o żaden brud życiowy,
jakgdyby nie miał w sobie zmysłów
i nie wiedział o przywileju mężczyzn, którym
wszystko wolno, którym świat i prawo
z pobłażliwością tak wiele wybacza.

Był jak jakiś przedziwny wynaturzony
kwiat, który na tej seksualnej wyspie
naturalnych popędów i różnorodnych plugawych
zboczeń wybujał obdarzony śnieżną
barwą i cudną formą, ale bez woni.

Lilith zmrużyła oczy, słońce zachodziło
jaskrawo, wierzchołki gór tonęły
w tem roztopionem złocie, jak w purpurowej
mgle, niektóre były już w części
czarne i odcinały się jak tajemnicze przeraźliwe
potwory.

— Pani dawno zna doktora?\ — spytał
Netowicz, chcąc koniecznie wciągnąć
ją do rozmowy.

Zanim odpowiedziała, popatrzyła na
Adama i spotkała się z jego szczeremi,
czystemi oczami, które raptem pod jej wejrzeniem
zciemniały i coś w nich poczęło
drżeć nowego, nieznanego im samym i lśniło,
jak światełko, jak pierwszy płomyk
przyszłego pożaru, który wybiega niespodzianie
z jakiejś szczeliny, potem idzie...
oplata wszystko... i powstaje wielki, olbrzymi,
niszczący żywioł ognia.

Lilith wchłonęła w siebie to lśnienie
lazurowych źrenic i patrzyła w nie wciąż,
a one ciemniały coraz mocniej, zupełnie
jak kwiat, który poczyna w cieple wonieć.

Adam, jakby przyzwany, zbliżył się,
zatrzymał obok, spojrzał pytająco i zaraz
nakrył swe duże, zciemniałe oczy powiekami.

W zachodzącem słońcu, z odkrytą jasną
głową wyglądał, jak cudny złotowłosy
paź z bajki, przedwcześnie wybujały
pół-młodzieniec, pół dziecię, dla którego
uciechy życia jeszcze tajemnicą, ale w którego
duszy zaczyna się coś przejawiać, coś
budzić... a on stoi u progu zaklętego pałacu
pełen trwogi i niepokojącej ciekawości.

Patrzyli na siebie, nie uważając, że
inni patrzą na nich; złośliwe spojrzenia
krzyżowały się, podkreślane dwuznacznymi
uśmiechami.

Netowicz, oczekujący napróżno odpowiedzi,
lekkiem krząkaniem przypomniał
o swojej obecności, następnie, wyciągając
papierośnicę z kieszeni, zauważył z dyskretnem
podkreśleniem:

— Państwo sympatyzują z sobą.

Głos ten, o pospolitem brzmieniu,
obudził Lilith. Spojrzała na mówiącego
wyniośle, dojmująco.

Jaki nadzwyczajny stanowił kontrast
z Adamem! Jego chudy, a mimo to z wystającym
brzuchem, korpus wisiał na cienkich
nogach, wąsy, silnie zbindowane, dochodziły
niemal do szerokiego, nieforemnego
nosa, po którym spływał pot do
grubych, bladych, sinych warg, oczy, bezbarwne
i apatyczne, spoglądały na młodziutkiego
lekarza z niechętną zawiścią.

— A pan\ — wyrzekła z niespodziewaną
uprzejmością\ — czyż nie sympatyzuje
ze mną lub z doktorem?

Netowicz nieco się zmięszał.

— Z panią... kto ośmieliłby się twierdzić!
za panią my wszyscy... każdy sympatyzuje...
panią uwielbiają nawet zwierzęta.

Lilith rozśmiała się bez ceremonji.

Netowicz, podrażniony, przestąpił
z nogi na nogę i otrząsnął popiół z cygara,
sypiący mu się na wystający brzuszek,
i dorzucił:

— A cóż dopiero ludzie, chciałem
dodać.

Zaczęto się przygotowywać do powrotu.

— Chodźmy tak prosto\ — zaproponowała
Lilith, wskazując przed siebie ręką
po górach.

— Jakto, tak na złamanie karku?\ — zapytał
z przestrachem Netowicz.

— A tak, ten, kto ze mną, to i na
złamanie karku\ — i zaraz dodała poważniej\ — tędy
o połowę krótsza droga i można
przejść doskonale. Doktorze za mną\ — zawołała
i rozpostarłszy ręce, poczęła zeskakiwać
z kamienia na kamień na sposób
góralski.

Adam pobiegł za nią, Marjan chciał
zaprotestować, było jednak zapóźno, udawał
więc, że patrzy na ulatującą żonę obojętnie.

— Ma fantazje\ — wyrzekł, starając
się nadać swemu głosowi wyraz spokoju.

— Aby się tylko nie wydarzyło co
złego\ — zauważyła jedna z pań.

— Umie chodzić po górach, nic się
jej nie stanie\ — powiedział.

— Zresztą jest z doktorem\ — podrzucił
niby dobrodusznie Netowicz i bokiem
zerknął na Marjana.

— Ale doktór niewiele rozważniejszy\ — zawyrokowała
ta sama pani.

Całe towarzystwo skupiło się na
wierzchołku, obserwując zbiegających.

Drobna postać Lilith w białej sukni
pośród zielonych łagodnych stoków górskich
migotała, jak duży „latawiec“ dziecięcy,
rozbujały na wietrze.

Ciemna, smukła sylwetka Adama czyniła
wrażenie chłopca, chcącego dorównać
w biegu owemu trzepoczącemu się w powietrzu
„latawcowi“.

I oto teraz zrównali się, można jeszcze
było dostrzedz, jak ujęli się za ręce
i już biegli razem w równych, miarowych
podskokach.

Netowicz przypomniał o odwrocie
i towarzystwo skierowało się zwolna a poważnie
do szerokiej, kamienistej wprawdzie,
ale zato dobrze utrzymanej i o łagodnym
spadku drogi. Gąszcz lasu, przez
który owa droga prowadziła, odgrodził ich
od Adama i Lilith.

Stoki gór, po których szli we dwoje,
były południowe, zatem, gdzie można, kawałkami
uprawione.

Zastąpiła im więc najpierw drogę koniczyna
i owies, wynaleźli jednak ścieżynę
i szli po niej pomiędzy tą kwietną łąką,
wdychając rozkoszną woń upajających ziół,
które pachniały w tym zachodzie słońca,
jakby dla nich.

— A jeśli znowu zbłądzimy?\ — spytał
Adam.

Zatrzymała się i obróciła ku niemu.

— Złotowłosy paziu, zamknij oczy
i idź...\ — chciała mu szepnąć, lecz tylko
rozśmiała się swywolnie.

— Niech się pan nie lęka\ — wyrzekła\ — wyprowadzę
pana z tych zawiłych
dróżek na... bity gościniec.

W lazurowych źrenicach Adama zadrgało
natężenie, chęć wniknięcia w znaczenie
tych słów. Patrzył badawczo, ze
skupieniem, w połyskliwe, zwodnicze oczy
Lilith i, jak zawsze, dojrzał tylko żartobliwość,
czyli nic nie dojrzał.

— Nie lękam się, ale cóż uczynilibyśmy
w tem pustkowiu, gdyby się ściemniło?\ — powiedział.

— A gdybyśmy coś uczynili... panie
Ada?...\ — wyrzekła raptem wyzywająco,
patrząc mu wprost w jasne oczy.

Na białą twarz Adama padł płomień
od tych nadmiernie śmiałych słów. Stał
niemy, zaskoczony nagle, nie wiedział zupełnie,
jak przyjąć, był jak ogłuszony.

Lilith zmrużyła oczy i z tym samym
nieodgadnionym swym uśmiechem powiedziała
wolniej:

— Gdybyśmy naprzykład...\ — tu głos
jej przybrał brzmienie zwyczajne\ — poszukali
w koniczynie pięciolistka.

— Ach tak\ — rzekł mimowoli i, odetchnąwszy
głęboko, dodał:\ — możemy to
zrobić.

— I... zrobimy\ — podchwyciła znów
znacząco i tajemniczo\ — ale nie dzisiaj...

Miał ochotę powiedzieć jej, aby przestała
zeń drwić, bał się jednak wydać przed
nią parafjaninem, starał się więc wpaść
w ten sam ton, nie potrafił jednak, ponieważ
zasadniczego tonu nie umiał dociec.

Kawałki uprawne skończyły się, nastały
znów wyrwy, a między niemi małe
strumyki, które trzeba było przeskakiwać,
nakoniec zastąpiły drogę krzewy jerzynowe,
przez które trzeba się było przedzierać.
Adam laską je roztrącał, Lilith zaś
wybierała kamienie i przeskakiwała.

Nareszcie wydostali się do doliny, pomiędzy
góralskie zagrody, gdy je minęli,
droga wiodła tuż nad potokiem, który,
ujęty w trzciny i wodorosty, szemrał, jak
szklane paciorki, nanizywane na woskowaną
nić.

— Czy na świecie jest tylko jedna
miłość?\ — spytał niespodzianie Adam.

Spojrzała nań z zadziwieniem.

Zmieszany nieco, tłómaczył:

— To jest, czy tylko raz się kocha
naprawdę?

Lilith, po chwili zamyślenia, wyrzekła:

— Każda miłość... jest nową... i wydaje
się tą właśnie, a jest inna... może to
jest i raz\ — lecz kiedy? która jest mianowicie
tą pierwszą?... może właśnie ostatnia?...

— Ja też myślę, że można kochać nie
tylko raz.

Szli obok, patrzyła mu więc w twarz,
było mu tak ślicznie z tą naiwnością, z temi
niemal dziecięcemi pytaniami, że ją rozbrajał.

— A czy pan kocha?\ — spytała.

— Ja... ja\ — powtórzył.

Lilith zatrzymała się, udając, że chce
zerwać gałąź. Cała przepojona gwałtownym
niepokojem, wyczekiwała na tę odpowiedź,
która miała jej przynieść nareszcie
prawdę, rozwiązać zagadkę zachowywania
się względem niej Adama.

— Nie można chyba liczyć\ — wyrzekł
po namyśle\ — czasów studenckich,
a nawet jeszcze wcześniejszych, gimnazjalnych,
wzdychania do pensjonarek. Była
jedna, którą nawet całowałem, dziś ją spotykam
i dziwię się temu, taka prosta natura...
nie wiem, jak mogłem...

— A po za tem... teraz... czy jest
ktoś?...\ — przerwała Lilith.

— Po za tem...\ — powtórzył.

Twarz jego przybrała wyraz marzycielski,
podniósł swe duże oczy w górę,
gdzie właśnie zamigotała na obłokach
pierwsza gwiazda.

— Nie na ziemi... chyba gdzieś tam...
w nieskończoności...\ — odparł zcichłym
głosem.

— Ach, tak\ — zawołała Lilith i radość
przepełniła jej duszę, radość, równająca się
szczęściu.

— Czyżby to było prawdą?\ — wyrzekła.

On roześmiał się i coś począł mówić
żartobliwie.

Lilith spochmurniała, wątpliwość ponowna
wkradła się do niej, teraz znowu
odpowiedź Adama wydała się jej nieszczerą,
nie umiała tego skrystalizować, ale czuła
kłamstwo. Uczucie to psuło wrażenie,
jakie na niej sprawiał i po prostu zaćmiewało
jego zwykłą prostotę. Starała się
jednak o tem zapomnieć, wzbudzając w sobie
przeświadczenie, że teraz miała prawo
do zdobywania go, że on sam jej dał to
prawo.

Przeszli przez ostatnią kładkę, przerzuconą
przez zwężający się potok, i wkrótce
znaleźli się wprost hotelu.

— Oto i doprowadziłam pana\ — rzekła.

Adam spojrzał na nią z zdwojoną
uwagą, bo mu się wydało, że słowa te
wymówiła w ten sposób, jakby chcąc im
nadać inne, głębsze znaczenie, i znów ujrzał
tylko półuśmiech, który obiecywał,
a nie dawał żadnego wyjaśnienia.

<tb %TB%>

Był zły na siebie, a jeszcze bardziej
na nią o takie głupstwo i powiedziała mu
tyle przykrych rzeczy! Nietylko że go
zironizowała, ale po prostu wyśmiała,
zlekceważyła!

Poszło o poetę, o którym nie słyszał,
czuł, iż to wybaczyłaby mu, zrazu bowiem
dyskretnie bardzo wyraziła swoje zdziwienie,
rozdraźniła go jednak spojrzeniem,
więc powiedział ni w pięć, ni w dziewięć
z wzgardliwością:

— <g>Warszawski</g> poeta!... dużo jest
takich miejscowych sław.

To głupie zdanie zwróciło się całkowicie
przeciw niemu, wykazując wielką nieświadomość
w dziedzinie sztuki.

Pojął to zapóźno. Poeta ów bowiem
był prawdziwym poetą, znanym szeroko,
choć nie uznanym przez tłum, powiedzeniem
zatem swojem Adam sam zaliczył
się do tego tłumu, który wie tylko to, co
mu gazeciarska reklama wiedzieć pozwala.

Nigdy nie zapomni wydęcia jej ust,
z których wybiegło narazie tylko jedno
przeciągłe:

— A!... a!...

Poczem spojrzała nań zupełnie, jak
na kretyna, i powiedziała z wielką grzecznością,
prawie słodyczą w głosie:

— Pan jest zdania, iż trzeba znać tylko
artystów ze swego miasta.

Ta impertynencka słodycz jej głosu
wyprowadziła go całkowicie z równowagi
i wtedy, sam już nie wiedząc, co plecie,
wyrzekł ze złością:

— Cóż to za poeta, o którym nie
słyszało się?

Rozśmiała się głośno, poprostu parsknęła
śmiechem, wtedy właśnie złączyli
się z resztą towarzystwa, spytała ich więc
o owego poetę, byli zdziwieni, że nie słyszał
o nim, a jedna młoda panna zauważyła,
iż o poecie tym uczyła się w literaturze
i że wyszły już o nim specjalne studja
krytyczne.

Lilith zatem nie dość, że zrobiła Adamowi
z tego powodu przykrość, to jeszcze
i ośmieszyła go przed wszystkimi, on
jednak zamiast błąd uznać, z uporem przystawał
dalej przy swojem, zaprzeczając talentu
temu, którego nie znał.

— Tak, łaskawy panie\ — powiedziała
mu w końcu Lilith\ — musi się pan na to
zgodzić, iż po za zapisywaniem recept
i przyrządzaniem lewatyw... jest jeszcze
coś innego na świecie, godnego uwagi.

Tak bez najmniejszego zakłopotania,
całkiem naturalnie wyrzekła „lewatyw“,
a nawet z tym samym wdziękiem, zupełnie,
jakby mówiła o kwiatach.

Dziwnym zbiegiem przypadku przed
chwilą właśnie wrócił od chorego na cholerynę.

Przed tą kobietą nic, ale to dosłownie
nic nie można było ukryć.

Nie pamiętał, aby jakaś rozmowa była
dlań tak dotkliwą, jak ta właśnie.

Najniespodziewaniej spotkali pięknego
Jumarta. Adam najpierw go dojrzał.

— Ten pan naturalnie wie o każdym
poecie\ — zauważył z niestosowną ironją,
jaka zaraz jemu samemu wydała się bezsensowną.

Zrobiło się mu przykro do tego stopnia,
że gotów był uciec od całego towarzystwa,
a zwłaszcza od Lilith, bo jeśli
w dalszym ciągu zechce ośmieszać go przed
tym donżuanem, tego nie zniósłby.

Patrzył, jak powitali się serdecznie,
a Jumart pocałował ją w rękę, czego on,
Adam, nie uczynił jeszcze ani razu. Potem
Jumart wyjął z klapy surduta biały, duży,
jak róża, gwoździk, podał jej z przymileniem
i wyrzekł niby z umyślną żartobliwością:

— Gdybym wiedział, że tędy przechodzić
będzie pani, usypałbym całą dolinę
różami.

— A ciernie... czy zapomniał pan
o nich?\ — spytała z uśmiechem.

— Ciernie zostałyby dla mnie\ — wyrzekł
poważniej i swemi czarnemi, magnetyzującemi
oczami spojrzał na nią wymownie.

Adam szedł z opuszczoną głową, śledząc
ich z pod oka, czuł wielką ochotę
powiedzenia czegoś niegrzecznego temu eleganckiemu
panu, po prostu wzbierała
w nim potrzeba tego, aby się uchronić,
ukłoniwszy się wszystkim, zawrócił do hotelu,
nie spojrzał na Lilith, mimo to na
twarzy swej odczuwał jej ironiczny uśmieszek.

Ona bezwarunkowo wiedziała, dlaczego
nie poszedł z nimi, nieznośna, wszystko
odgadująca kobieta!

Zdawało mu się, że zbrzydła mu nagle,
że stracił ku niej sympatję, że odtąd
postara się od niej usunąć, zacznie stronić.

Tyle panien, będą zadowolone, że się
zwróci do nich.

Raptem wszystkie te myśli wydały
mu się zupełnie głupie, nie na miejscu,
wszak to wyraźne, że ona nie dba o niego,
a on nie ma przyczyny, aby dbać o nią.

Zwiesił głowę i westchnął, dusza jego
popadła w pierwszą życiową rozterkę,
niezgody z samym sobą. Jego białe, wysokie
czoło zmarszczyło się, a duże oczy
tak przeczyste, jak górskie wody, w których
odbijają się błękity, zmąciły się, jakby
rzucił kto w nie nagle kamień.

Przed samą kolacją zbliżyła się do
niego, prosząc, aby poszedł z nią do ogrodu
po kwiaty.

— Do czego?\ — spytał mimowoli.

— Do włosów, o tak, przypiąć, pan
zresztą wie, jak noszę, idę przecież na raut
wieczorem.

— Tak? nic nie wiedziałem, z mężem
naturalnie?

— Nie, głowa go boli, kładzie się
spać.

— Więc z kim?\ — spytał, będąc pewnym,
że umówiła się z tym antypatycznym
donżuanem, Jumartem.\ — Z kim?\ — powtórzył.

— Z panem\ — odrzekła prosto.

Właśnie znaleźli się przy furtce ogródka,
która zazwyczaj zacinała się, Adam
pchnął ją, potem szarpnął i nagle, usłyszawszy
tę odpowiedź, zatrzymał się, patrząc
na Lilith ze zdziwieniem.

— Jakto ze mną?\ — wyrzekł w końcu,
a przypomniawszy sobie całe poobiednie
zajście, dodał podrażniony:

— A skądże wiadomo, że mam ochotę
pójść z panią?

— Może pan pójść bez ochoty\ — odparła
z uśmiechem\ — lecz pójdzie pan,
musi pan zresztą pójść, skoro Marjan niezdrów,
z kim-żebym bowiem poszła?\ — wyrzekła
najnaturalniej w świecie.

Przyciął usta i patrzył na nią z niezadowoleniem.

— Przecież wszędzie chodzimy razem,
we dwoje, więc czemu dziś nie miałby pan
pójść?\ — dodała.

Oczywiście przyczyna była jasna i prosta,
Adam nie umiał oponować.

Weszli do ogrodu, był to wiejski
ogród, krzewy kwiatów rosły bezładnie,
bynajmiej nie na kląbach, ale całemi kępami,
a także pomieszane z warzywami.

Rano był deszcz, a teraz już zioła
objęła rosa, więc Lilith ujęła wysoko suknię
w górę i poszła miedzą pomiędzy
zagonami, aż doszli do lasu chryzantemowych
aster, gdy miała już cały pęk w ręku,
powiedziała, że musi jeszcze wyszukać
jeden mały, maleńki aster, ucieszyła się,
gdy znalazła nareszcie.

— W jakim celu?\ — spytał.

— To pan zobaczy.

Niezawodnie dla Jumarta\ — pomyślał\ — umówili
się zobaczyć na tym raucie
i dlatego ona idzie, a ja służę jako
środek do celu, jako parawan, idę, jak baran,
lecz cóż mnie to ostatecznie obchodzi?
niech się bawią.

W gruncie rzeczy był zły, lecz postanowił
pójść, aby wykazać, jak mu jest to
obojętne.

— I piękny Jumart będzie zapewne
na raucie?\ — zauważył.

— Prawdopodobnie\ — odparła obojętnie,
poczem spojrzała nań, uśmiechnęła
się leciuchno i dodała z ożywieniem:

— Naturalnie, obiecałam mu nawet,
że przyjdę.

— Ze mną?

— Ach, o to mnie nie pytał.

Gdy wrócili, na werandzie jedna z pań
oddała Lilith cały pęk ciętych różowych
róż, mówiąc, że zostawił to ten piękny
brunet, z prośbą o doręczenie jej.

Lilith ujęła kwiaty i chwilę przyglądała
się im.

— Bardzo ładne\ — odezwała się ta
sama pani\ — muszą być sprowadzane, bo
tu w górach tyle i takich nie znalazło
by się.

Adam nie pojmował, jak mogły się
takie różowe podobać.

— Wyglądają, jak z bibułki\ — powiedział
z przekąsem.

Pani popatrzyła nań dobrotliwie, a znacząco
uśmiechnęła się, Lilith zaś wyrzekła:

— Pachną jednak ładnie, wprawdzie
nie tak, jak ta czerwona, <g>nasza</g> róża.

Adamowi poczęło bić serce, najwyraźniej
uczuł przyspieszone, bezmierne kołatanie,
a słowa „nasza róża“ rozpłynęło
w nim takim urokiem, że prawie wyrugowało
całkowitą urazę.

— Idę się ubierać, a i pan także\ — zawyrokowała,
poczem stanęła przed nim
i, patrząc mu w twarz, wyrzekła:

— Widzi pan... nie każda róża może
być czerwona... i tak pachnieć miłośnie.

Patrzyła nań dziwnie, długo, a potem
gorącym szeptem spytała:

— Czy pan rozumie mnie?\ — I natychmiast
odeszła.

Adam patrzył za nią i zastanawiał
się nad jej słowami, zazwyczaj zagadkowemi,
a raczej nad zagadkowym sensem
słów...

Usiłował już tyle razy zrozumieć i wtedy
właśnie, gdy sądził, że już pojął, tracił
cały wątek domniemań.

Tak właśnie było i teraz.

Gdy zeszła Lilith do jadalni, wszyscy
już siedzieli przy stole. Miejsce, jakie zajmował
Adam, było dość oddalone i w dodatku
z boku, chcąc ją zatem zobaczyć,
musiał odwracać głowę, gdy tymczasem
ona mogła obserwować go, ile się jej podobało.

Teraz zresztą, gdy weszła, cała biała
i w kwiatach, wszyscy zwrócili się ku niej
i on wraz z innymi.

Posypały się komplementy czcze, zwykłe,
rażąco tuzinkowe, odczuwała to dokładnie\ — odpowiadała,
śmiejąc się wesoło.

Adam zaś zadawał sobie niedorzeczne
pytanie, mianowicie: ile też ona ma
białych sukien?\ — o mało co nie zapytał
o to głośno.

Przyglądał się jej długo, nawet nazbyt
długo i uważnie.

Siedziała pomiędzy dwoma kandelabrami,
w tej jasności oczy jej wydawały
się jeszcze bardziej połyskliwe, jakby przepełnione
tą dziwną, niezbadaną siłą wabności
i pokuszeń.

Ta połyskliwość spojrzenia drażniła
Adama, nie mógł bowiem odgadnąć, co
jest po za tem, a właściwie, czy nie jest
to wszystko przywidzeniem, co niekiedy
wydawało mu się prawdą.

Białe chryzantemy, które zrywali, bieliły
się w ciemni włosów, a u piersi, z pomiędzy
gipiurowych wstawek stanika, wychylała
się różowa róża, jakgdyby szczycąc
się z miejsca, na którem ją umieszczono.

Prześliczne oczy Adama padły zawistnie
na głowę tej róży. Doświadczył
wrażenia, jakby u tych piersi były usta
tamtego. Zciągnął brwi i żałował, że nie
może tej banalnie różowej róży, o mdłym
zapachu malinowych karmelków, oderwać
i wyrzucić precz... na drogę.

Dojrzał również, że maleńki aster,
którego tak wyszukiwała w ogrodzie, leży
teraz obok jej talerza. Nie wytrwał i odezwał
się głośno, usiłując przybrać swobodny,
żartobliwy ton:

— A to dla <g>niego</g>.

Lilith, zajęta właśnie rozmową z sąsiadem,
podniosła ku niemu swe uśmiechnione,
nieco nawet rozbawione, zmienne,
bardzo błyszczące oczy i niezwykle poważnie
odpowiedziała:

— Zgadł pan, dla niego.

Spojrzenia ich w blasku jarzących się
sześcioramiennych świeczników splotły się
z sobą, jak do walki.

— Tak, dla niego\ — powtórzyła już
teraz lekko i rozśmiawszy się po swojemu,
zwróciła w inną stronę.

Adam sposępniał, właściwie było mu
wszystko jedno, tak tłómaczył samemu
sobie, jedynie szło mu o to, że taki „pozer“,
taki pseudo-inteligent, taki zawodowy
„spódniczarz“ dla niej był czemś.

Po kolacji znaleźli się oboje w pustym,
słabo oświetlonym korytarzu.

— Panie Ada\ — wyrzekła przycichłym,
pieszczotliwym głosem Lilith, i wyciągnąwszy
ku niemu rękę z owym maleńkim
astrem.

— To dla pana\ — rzekła.

Zdumienie nagłe, radosne wtargnęło
do duszy Adama. Bezświadomie, odruchowo,
instynktownie wyciągniętą ku sobie
z kwiatem rękę ujął i po raz pierwszy
przyłożył do niej swe cudne, gorące, młode
usta.

Lilith rozumiała swoje pierwsze zwycięztwo,
patrzyła więc nań zdobywcza i pragnąca,
nie usuwając ręki, którą on wciąż
trzymał przy ustach. Nagle Marjan stanął
na progu i spojrzał na nich podejrzliwie,
oswobodziwszy więc rękę, zwróciła
się do męża i zaraz odeszła.

Adam został z kwiatem, przytulił go
do twarzy i napawał się słodką, rozmarzającą
wonią, tą samą, jaką czuł przed
chwilą, gdy miał usta na ręku Lilith, właśnie
przechodziła ta sama pani, która wręczyła
jej róże od Jumarta, Adam zwrócił
się do niej i z dziecięcą nieopatrzną radością
zawołał:

— Proszę pani, jak ten kwiat pachnie!

Zatrzymała się.

— Astry nigdy nie pachną\ — wyrzekła\ — musi
być uperfumowany\ — poczem
popatrzywszy na ucieszoną jego twarz
z podejściem doświadczonej kobiety, powiedziała:

— Czuję aż tutaj\ — tak pachnie zawsze
pani Lilith.

<tb %TB%>

Sala, w której się ów raut, przeplatany
tańcami, odbywał, okazała się bardzo
prymitywną. Była to weranda, oświetlona
papierowymi lampjonami, przepełniona
towarzystwem dziś wyjątkowo nudnem.

W gronie panien naturalnie królował
Jumart, nie tańczył wprawdzie, ale żonglerował
swymi rakietowymi dowcipami,
jakie podkreślał iście kobieco-zalotnymi
uśmiechami oraz spojrzeniem swych wielkich
czarnych oczu.

Adam i Lilith weszli do małego pokoju,
poprzedzającego „salę“, w którym
był bufet, i przyglądali się chwilę obecnym.

Adam stracił nagle humor, nie chciał
wejść do tej „menażerji“, jak się wyraził
w podrażnieniu.

— W takim razie i ja nie pójdę\ — zawyrokowała.

W pokoju było duszno i ciasno, wyszli
więc i usiedli na ławce, jaka znajdowała
się przy odsłoniętej z tej strony werandzie.
Miejsce do obserwacji było doskonałe.

W tej drewnianej, źle oświetlonej,
udekorowanej gałęziami zielonych świerków
improwizowanej sali, popoceni tancerze,
bez fraków, z tancerkami, postrojonemi,
jak na prawdziwy bal, wyglądali na
marjonetki.

Po chwili zauważono ich, zaczęło się
gwałtowne wciąganie do wnętrza, zaoponowali
jednak stanowczo, tłómacząc się
gorącem.

— Nic nie wiedziałem, że pani jest\ — zawołał
z ożywieniem Jumart, podchodząc.

Spojrzał uważnie w białą, wyłaniającą
się w mroku twarz Adama, przygryzł
nieco swe ciemne wargi i siadł przy Lilith,
całkowicie rozmowę zwracając do niej, coś
nawet jej szepnął, na co rozśmiała się
w głos, orkiestra właśnie zagrała fortissimo
i Adam nie dosłyszał.

— Więc to będzie?\ — pytał znacząco
Jumart, przechylając się poufale do Lilith,
a jego czarne oczy połyskiwały zwycięsko.

— Ach, czy będzie?...\ — powtórzyła
Lilith.

— Ale, czy pani chciałaby?...\ — pytał,
a głos jego przybrał drażniący, namiętny
ton wyczekiwania.

Lilith chwilę patrzyła w tę bladą
twarz typowo pięknego bruneta, a z ust
jej nie schodził ów zagadkowy uśmiech,
poczem wzrok przeniosła na odkrytą jasną
głowę Adama.

Jego olśniewająco biała twarz o przedziwnie
gładkiej skórze, nad wyraz delikatna,
oświetlona czerwonym refleksem światła
z lampjonów, wydawała się, jak natchniona
i z tego rubinowego mroku wyzierała,
jak tajemniczy, przeczysty kwiat.

Oczy ich spotkały się i splotły z sobą
gorączkowo, spojrzenie tych lazurowych,
głębokich źrenic wtargnęło do duszy Lilith,
wstrząsając nią, doznała wprost nieoczekiwanego
wrażenia. Uśmiech przeobrażał
się, przechyliła głowę i, patrząc w Adama,
wyrzekła pragnącym głosem:

— Chcę, aby się stało.

I oczy jej zmrużyły się, a potem
przymknęły...

Zapanowało milczenie, Adam wstał.

— Zostawiam państwa\ — wyrzekł\ — pójdę
do domu.

— Jeszcze chwilę\ — prosiła.

— Nie jestem już potrzebny\ — powiedział
z rozdrażnieniem\ — ma pani towarzystwo,
pan odprowadzi.

— Ach naturalnie\ — podjął Jumart.

— Przyszliśmy razem, więc i wrócimy
razem\ — zawyrokowała, podniosła się
i wyciągnęła rękę do Jumarta na pożegnanie.

— I dlaczego? wszak mogłaby pani
zostać, niech pani zostanie\ — prosił Jumart,
lecz nie zgodziła się.

Gdy się już nieco oddalili, odpięła
różę od piersi i oddała Adamowi.

Szli w milczeniu.

Wieczór był bardzo ciemny, na moście
zatrzymali się, rzeka rozbijała się o kamieniste
dno i pluskała jednotonnie, w szmerze
tym jednak była jakaś melodja, jakby
rozgłosy niewidzialnych, wciąż wibrujących
tworów, które uskarżały się łagodnie, lecz
beznadziejnie.

Adam ustami wyszarpywał płatki róży,
które leki wiatr porywał, niósł w ciemną
dal... i rzucał na zimne wody... I tak
te różane, wonne łodzie płynęły kędyś...
niosąc może na sobie jakie ocalone drobnoustroje
w miłosnych oplotach.

— Niedługo już wyjadę\ — wyrzekła
przyciszonym głosem Lilith.

— Wiem\ — odparł, zadarł ostro zębami
płatek róży i dmuchnął nim gwałtownie
w powietrze.

— Czy pan nie będzie żałował? czy
mu nie będzie za mną smutno?

— A pani?...\ — zapytał\ — i cóż\ — odpowiedział
natychmiast sam sobie ironicznie\ — sezonowa
znajomość kończy się zawsze
wraz z latem i rozjechaniem w różne
strony.

— Ale, czy pan pewien, że się skończy\ — spytała.

Podeszła ku niemu bliziuteńko, dotykała
się go.

— Panie Ada\ — szepnęła\ — czy pan
<g>nic</g> nie rozumie?

Słowo to padło w duszę Adama, jak
nagła, nieoczekiwana, a paląca skierka,
drgnął, wpatrzył się w nią pilnie, badawczo,
lecz było zbyt ciemno, by mógł coś
widzieć dokładnie.

— A jeśli tylko <g>udaję</g>, że nie rozumiem?\ — wyrzekł
raptem prawie bezświadomie.

— Udaję?...\ — zdziwiła się\ — więc po
co udawać\ — dodała z niechęcią\ — naturalnie\ — zaprzeczyła\ — jestem
pewna, nie rozumie
pan wcale.

Umilkli oboje, a potem Lilith powiedziała
z goryczą:

— Zupełnie jak z tą różą popsuje
pan, zanim się rozwinie, czy nie szkoda?...

W ciszę tego ciemnego letniego wieczora
wdarła się teraz ponownie muzyka
orkiestry: walc oblatywał w koło zaroszone
trawy i przybiegał ku tym dwojgu,
którym oś zbędnych przesądów nakładała
na dusze pęta. Nieujęte w formę porywy
wyrywały się, a tłoczone przemocną
tradycją, nieciły wzajem przykry żal i zadając
kłam życiu, fałszowały go barbarzyńsko.

Jakiś raptowny okrzyk wyrwał się
z piersi przechylonej przez balustradę mostu
Lilith, okrzyk gniewny, prawie nienawistny.
Zwróciła się do Adama, uchwyciła
go za rękę i z całą swą gwałtownością
złożoną w pięść ręką uderzyła go
w dłoń.

— Chciałabym uczynić panu coś złego,
coś bardzo złego...\ — zawołała.

— Złego?...\ — jak zbudzony ze snu
spytał prawie z przestrachem\ — i czemu?...

— Aby mnie pan pamiętał, pamiętał
na zawsze.

— To czemuż nie upamiętnić się czym
dobrym?

— Ach, dobrym\ — zawołała lekceważąco\ — dobre
zapomina się prędko, jedynie
zło zostaje na zawsze.\ — Głos jej stwardniał
i stał się okrutny.

— Może pan być pewien, że coś takiego
zrobię\ — dodała, poczem rozśmiała
się głośno, złowrogo.

Adam uczuł niewymowną przykrość
i rodzaj bojaźni przed tem czemś nieujętem,
a groźnem, co nagle wypłynęło ku
niemu od tej szczególnej kobiety.

<tb %TB%>

W całym ogromnym pokoju było
ciemno.

Adam ode drzwi prowadził ją za rękę
do stołu, na którym żarzyła się jakaś maleńka
lampa o czerwonym płomyku.
W świetle tem twarze kilku osób, otaczających
stół, wyglądały tajemniczo.

Lilith szła wolno na palcach, po cichu.

Nikt z obecnych nie rozmawiał, wszyscy
zatopieni byli w coś pilnie.

Ręka jej, zanurzona w dłoni Adama,
płonęła, jakgdyby pragnąc uścisku, on jednak
trzymał ją delikatnie i pośród ciemności
wiódł ostrożnie, aż do kanapy obok
stołu, na której oboje usiedli.

— To bardzo ciekawe\ — wyrzekła.

— Nigdy pani tego nie widziała?

Właśnie Netowicz, mistrz tej ceremonji,
z zakasanymi rękawami nachylił
się nad wanienką, napełnioną wodą, i począł
z niej wyjmować rulony papieru.

Tuż za nim stojąca pani zawołała
z przejęciem:

— O, już wychodzi, wychodzi...

Zrobił się ruch, wszyscy z pośpiechem
pochylili głowy, starając się dojrzeć
jednocześnie.

— Nie miałam pojęcia, że to się tak
odbywa\ — powiedziała Lilith i, aby lepiej
widzieć, uniosła się nieco i całym ciężarem
oparła o Adama, który, siedząc przy poręczy
kanapy, nie miał możności odsunąć
się.

Na cienkim, mokrym papierze występowały
już dokładne kontury sfotografowanych
osób.

Całe towarzystwo zdjęte było w ruchu,
Adam stał przy Lilith, jej rozwinięta
biała parasolka rzucała na jego uśmiechnioną
twarz nikły cień swej rozsłonecznionej
jasności, jego oczy, zmrużone w blasku,
jakby badały i jednocześnie o coś prosiły,
choć same o tem nie wiedziały.

Reszta osób szła obojętna, znudzona
i niezadowolona ze słońca.

— Jak my dobrze „wyszliśmy“\ — zawołała
Lilith.

Mistrz ceremonji podniósł ku nim
swą apatyczną twarz przeżytego młodego
starca i głosem przewlekłym, chropawym,
zupełnie jakby zakatarzonym, wyrzekł:

— Tak, państwo wyszli najlepiej.

Jego wyblakłe, zmęczone z wycieńczenia
syfilistycznego oczy zsunęły się po twarzy
Adama, nieco dłużej zatrzymując na
głowie Lilith, a potem powróciły obojętne,
opierając się na mokrym rulonie papieru.

Lilith usiadła tak blisko Adama, że
stykali się z sobą, przyczem z roztargnienia
swą gorącą rękę położyła mu na nodze,
poruszył się niespokojnie, potem skorzystał
z pierwszej sposobności i przesiadł
się na krzesło.

Siedzieli teraz na wprost siebie, przedzieleni
nikłem, czerwonem światełkiem
tajemniczej lampki.

Lilith zrobiło się nad wyraz przykro
po tej jego ucieczce, może myślał o niej,
jak o trywjalnej kokietce, która tak grubymi
środkami stara się go przyciągnąć,
to, co ona czyniła odruchowo, może on
brał za metodę!?

Netowicz, nie odrywając się od zajęć,
ślamazarnym głosem rozpowiadał o swoich
zdjęciach z Rapperswilu.

— Jaka śliczna wyspa, a ten zamek,
możnaby się odgrodzić od świata i żyć...\ — dorzuciła
Lilith\ — gdybym go mogła kupić,
to...\ — urwała.

Podrażniona własnemi przedchwilowemi
przypuszczeniami, zwróciła się do
Adama, przechyliła przez dzielący ich stół
i patrząc mu w twarz całą w czerwieni
rubinowego światła, wyrzekła impertynencko:

— Gdybym miała dużo pieniędzy, to
zabrałabym pana.

Adam drgnął, wpatrzył się w nią spojrzeniem
dziecka, niesprawiedliwie urażonego.

— No...\ — ciągnęła, uśmiechając się
lekceważąco, wprost arogancko\ — nie na
zawsze, o nie... ale tak na pewien czas.

Twarz Adama przybrała wyraz nagłego
gniewu, oczy zwęziły się, następnie
rozwarły i patrzyły zwiększone nadmiernie,
podrażnione do głębi i pełne złych,
obcych im promieni na uśmiechnione, lekceważące
usta Lilith.

Wstał, jakby z zamiarem rzucenia się
ku niej z obelgą, ale, opanowawszy się,
siadł i patrzył w obrażającem zdumieniu.

Apatyczna twarz Netowicza zwróciła
się ku nim, a zniszczone oczy ożywiły się
chwilowo, udawał jednak, że nie zwraca
uwagi, reszta osób również śledziła ich
pilnie.

Adam zaciął usta, potem dolna ich
warga wyciągnęła się nad miarę z pod białych
zębów.

— A ja nie pojechałbym\ — odezwał
się wolno, z namysłem.

— Tak... a to czemu?\ — pytała, nie
zmieniając tonu\ — czy nigdy?...

— Pojechałbym, ale za <g>swoje</g> pieniądze
i nie z <g>panią</g>\ — dodał jeszcze wolniej
z naciskiem.

— A z kim?\ — spytała, nie tracąc
równowagi.

— Już ja wiedziałbym z kim\ — odciął
szorstko, wprost obrażliwie.

Na blade, wydęte wargi Netowicza
wybiegł złośliwie uradowany uśmiech, pomiędzy
zaś resztą osób przebiegł dyskretny
szmer.

Lilith, nie zmieniając pozycji i nie
spuszczając z Adama swych zdobywczych,
połyskliwych oczu, wypowiedziała niedbale:

— Ma pan słuszność, ja bowiem mogłabym
rozmyślić się w drodze.

I oczy ich po raz pierwszy starły się
z sobą, jak dwa cięcia, i żadne nie ustąpiło.

Lilith następnie bez żadnej urazy odwróciła
się odeń i rozpoczęła z zdwojoną
uprzejmością rozmowę z Netowiczem, wychwalając
jego amatorskie zdjęcia. Ożywił
się i rozpowiadał coraz obszerniej
o swojej umiejętności i zamiłowaniu.

Adam milczał, po raz pierwszy w życiu
czuł się tak bardzo dotkniętym. Miał
jasny dowód, że zeń drwiła, jak z pierwszego
durnia, odniósł wrażenie policzka
i to ze strony niezmożonego przeciwnika.

Przypomniał sobie dzień wczorajszy,
wieczór nad mostem, oto był jak na tronie,
zdawało się, że naprawdę jest czemś
dla niej, po nad innymi i nagle teraz kopnęła
go, jak się kopie głupiego psa, który
nie zna tresury.

<tb %TB%>

Był ciemny, chłodny wieczór bez księżyca,
gwiazdy iskrzyły się, jak w mroźną
noc, wracali ze spaceru, latarka, jaką niósł
Netowicz na przedzie, słabo oświetlała kamienistą
dolinę.

Lilith, rozdokazywana, bezustannie zaczepiała
Adama, oboje już zapomnieli
o urazie i byli wyjątkowo rozbawieni, śmieli
się głośno, nierozważnie, właściwie bez
przyczyny.

Gdy towarzystwo zatrzymało się przed
hotelem, szepnęła:

— Chodźmy oboje dalej, chce pan?

Adam bez namysłu zgodził się, od
pewnego czasu, bez zdawania sobie sprawy,
pozwalał powodować sobą i ulegał
zawsze jej kaprysom.

— My jeszcze się przejdziemy\ — zawołała
głośno i poszła przodem prędko,
obawiając się, że ktoś zechce im towarzyszyć.

— Jest bardzo ciemno\ — wyrzekła
i ujęła go pod rękę.

Adam, uczuwszy Lilith tak blizko siebie,
odetchnął ciężko i bezsilnie, nie miał
bowiem sposobu pozbycia się tej ciepłej
ręki, a także i nie odważyłby się. Owo
spojenie z tą dziwną kobietą podczas tej
ciemnej, tajemniczej nocy, wśród pustej,
milczącej, jakby wymarłej, dolinie czyniło
na nim wrażenie szczególne, opętujące, jednocześnie
pozbawiało go wiecznej analizy
własnych postępków, rozważania ich i oskarżania
siebie przed sobą. W tej chwili
Lilith nim władła całkowicie, odczuwał to
jeszcze, choć coraz słabiej i mimowiednie
poddawał się temu nieznanemu uczuciu
zmysłów, sprawiało mu to jakąś bolesną
rozkosz. Być może ból ten właśnie wypływał
z jego własnego niezdecydowania,
z braku odwagi czynu, oraz z niedokładnego
zdawania sobie sprawy, że to, co
w nim rozbudziła Lilith, wybiegało po
nad wszelkie rozumowania i że walka z tem
była czczą walką.

— Proszę zdjąć czapkę\ — prosiła\ — będę
choć trochę widziała pana.

Gdy to uczynił, podniosła ku niemu
twarz i przytuliła się mocno do jego ramienia.

— Czy pan wie, że za dwa dni wyjeżdżam?

— Wiem\ — odparł krótko i zaraz
dodał:\ — ja także wyjeżdżam w parę dni.

— No tak, ale nie tam, dokąd ja.

— Prawda, nie tam, dokąd pani.

— Nie będzie panu smutno za mną?

Nie odpowiedział, szedł ze zwieszoną
głową.

— Szkoda, że nie mieszkamy w jednem
mieście\ — wyrzekła\ — ale to nic, przyjadę,
a i pan także przyjedzie do mnie,
prawda?

Mówiąc to, przywarła ciałem wzdłóż
jego ciała, Adam uczuł, jak przez ubranie
przesiąka doń jakiś oślepiający żar, idący
od niej.

— Nie wiem\ — wyszeptał przez zaciśnięte
zęby, które mu poczynały klekotać
w ustach.

— Ach ja wiem, że pan przyjedzie.

Minęli już wszystkie wille, a nawet
zagrody, nie spotykając nikogo, weszli teraz
w dolinę niezamieszkałą, szumiącą od
potoków.

— Dokąd mnie pani prowadzi? już
czas wracać, późno\ — wyrzekł rozłamanym,
nieswoim głosem.

Przechodzili właśnie obok potoku,
który huczał, rozbijając się o kamienie.

Lilith rozśmiała się. W ciszy tego
ponurego wieczora, w której słychać tylko
było bezdźwięczne, głuche uderzenia ich
kroków pośród kamienistej drogi, śmiech
ten się rozleciał swywolnym, ponętnym
i zdradzieckim echem.

— A jeśli naprawdę zaprowadzę pana
do przepaści, jeśli wrzucę tam pana?\ — mówiąc
to, lekko popchnęła go w stronę
barjery, okalającej zrąb doliny po nad kotliną,
w której rozbijał się potok.

— Wracajmy\ — prosił wyczerpanym
głosem.

— Czy panu źle ze mną?

Westchnął i już milcząc, jak zahypnotyzowany,
szedł z Lilith w ciemną, nieznaną,
pustą, jakby zamarłą i zastygłą
w czerni nocnej dolinę.

Oboje pośród tych obrosłych lasami
gór, które stały teraz, jak przyczajone potwory,
byli podobni do dwóch tajemniczych
zjawisk, zespolonych z sobą na błędną wędrówkę.

W tej groźnej, spotęgowanej górami,
ciemności jedynie jasna głowa Adama wyłaniała
się i majaczyła, jak światło.

— A gdyby nas tak spotkał pan Jumart?\ — wyrzekł
niespodziewanie i przystanął.

— Nie możliwe, wszak jesteśmy już
po za obrębem domów, tu już nikt nie
mieszka.

— Zatem nie chciałaby pani, aby nas
spotkał?

— Nie chciałabym?...\ — zdziwiła się
szczerze\ — pan wie, jak mało zwracam
uwagi na formy, a zresztą i tak jutro się
dowie o naszej nocnej wycieczce.

— A z nim, czy chodziła pani również
tak, jak ze mną?\ — spytał niespokojnie,
starając się dojrzeć wyraz jej twarzy,
ale na to było nazbyt ciemno.

Pytanie to ucieszyło ją, gdyby można,
byłaby zakrzyknęła głośno z pełnych, rozradowanych
piersi:

— Nie, nigdy, ani z nim, ani z nikim
nie chodziłam tutaj w żadnej porze
tak, jak z panem.

— Ze mną, tylko ze mną\ — powtórzył,
a jego młody, soczysty głos rozpłynął
się w ciszy, jak przeciągły, wiolonczelowy
ton.

— Tylko z panem\ — przyświadczyła
raz jeszcze.

— A dlaczego ze mną?\ — zapytał
prawie szorstko.

Zapanowała chwilowa cisza.

— Bo mi się tak podoba\ — odparła
Lilith i cichuteńko rozśmiała się.

Adam drgnął.

— A gdyby...\ — szepnął i urwał.

Nie dopytywała, skręciła na bok.

— Ostrożnie\ — ostrzegała\ — tu jest
ławka.

Usiedli daleko od siebie, Adam na
samym brzeżku, już nie mógł bardziej się
odsunąć, bo ławka kończyła się, dotykali
się jedynie rękawami.

Potok za nimi szumiał, szarpał się
o kamienie i rozbijał, Adam zapalił papierosa
i nerwowo gryzł go w zębach.

— Proszę mi go dać\ — powiedziała.

Zadziwiony, gdyż Lilith nigdy nie paliła,
sięgnął do kieszeni.

— Nie\ — zaprotestowała kapryśnie\ — chcę
tego samego.

Wyciągnęła rękę i wyjęła z ust Adama
papieros, zaciągając się nim mocno.
Cały munsztuk był wilgotny i gorący, jakby
jego usta.

— Będziemy tak palili, teraz znowu
pan, tak na zmianę\ — mówiła rozśmiana,
podając mu papieros.

Adam dostawał kompletnej febry,
umysł jego zaciemniał się, wszelkie rozumowania
ulatywały, natomiast opanowywała
nim szalona, granicząca z obłędem,
żądza wyciągnienia rąk i chwycenia niemi
Lilith. Choć na moment uczepienia się
jej ust, na jeden krótki moment.

Potrzebował całego wysiłku uporczywej
woli, aby nie popełnić szaleństwa, ratowała
go jedynie wrodzona nieśmiałość
oraz wątpliwość, czy Lilith nie odepchnie go.

Chwilami zapominał i o tem, jak
i o jej mężu, z którym przed godziną rozmawiał
z umyślną serdecznością, aby się
nią odgrodzić od tej kobiety.

Wszystko to rozpraszało się i przestawało
istnieć, była tylko <g>ona</g>, czuł ją
tak blizko, że trzeba się było o cal posunąć,
aby się zetknąć.

W tej dolinie, w tej ciemnej nocy,
byli tak bardzo oddaleni od ludzi i tak
odgraniczeni od nich, iż gdyby chciał, mógłby
ją nawet zabić.

Stanowczo, gdyby zechciał, mógł z nią
zrobić wszystko, coby mu się podobało,
nawet wbrew jej woli, bo wszak był od
niej fizycznie silniejszym i nie potrafiłaby
się obronić, zwłaszcza w tej chwili, czuł
wzbierające w sobie wszelkie moce potencjalne.

Mimo to siedział wciąż na skraju
ławki, paląc do współki z Lilith papierosa
za papierosem; gdy go brał w usta tak
bezpośrednio z jej ust, to wchodził weń
jakiś gorący wiew jej rozkosznego ciała,
czuł, że oplata go zapach słodkich, lubieżnych
jej perfum, że jakąś cząstkę jej samej
wchłania w siebie. Od tej dziwnej,
wyrafinowanej pieszczoty czyniło się z nim
coś takiego, że słabł i odchodził poprostu
od przytomności.

Gdyby wiedziała, jak pragnął jej ust,
dotknięcia raz jedyny\ — nic więcej tylko
tych uśmiechnionych, wabnych ust, to może
ofiarowałaby mu je sama. Lilith jednak
panowała nad nim i właściwie nie ona,
lecz on całkowicie wieczoru tego był w jej
mocy\ — rozumiała to doskonale, wiedziała,
że potrzeba jedynie jakiegoś nieostrożnego
ruchu z jej strony lub słowa, a stanie
się to...

Bała się jednak, że owa złotolita nić,
jaką tak misternie rozsnuła, jest jeszcze za
słabo zadzierżgnięta i może się zerwać, odczuwała,
że nie przyszedł jeszcze czas. Nadewszystko
rozumiała, co się mogło stać
jutro... że Adam nie zniósłby tej sytuacji
jutra\ — z tamtym...

Jasno, bardzo jasno w umyśle Lilith
objawiały się skutki. Adam był to człowiek,
który mógł żyć tylko prawdą, wprowadzony
tak nagle na drogę fałszu, zgubiłby
ją i siebie.

Napawała się więc tylko tą naprężoną
chwilą, tą nadzwyczajną chwilą swego
zwycięztwa, z jakiego zdawała sobie dokładnie
sprawę.

Ten uroczy człowiek, ten czysty, jasnowłosy
chłopak nareszcie się obudził!

Wchłaniała to w siebie i upajała się,
jak wonią tuberoz, on, Adam, był teraz
jak ten biały, najbielszy z kwiatów, przeczysty
kwiat, o najlubieżniejszej na świecie
woni,\ — rozpłomienieniem pobudzony przez
nią\ — woniał.

Wstała, podniósł się za nią ciężko,
bez słowa, ujęła go nanowo pod rękę i poszli
z powrotem wzdłóż białej doliny, która
w czerni nocnej majaczyła, jak długie,
blade pasmo płowego warkocza.

<tb %TB%>

— Już jutro\ — wyrzekł Adam przez
zaciśnięte zęby.

Lilith spojrzała nań, odrazu zauważyła
nadmierne jego rozdrażnienie.

Szli rozmiękłą, błotnistą doliną, w twarze
leciał im drobniutki, cięty, jak igły sosen,
deszcz. Uporczywe, przykre, czepiające
się skóry nieznośne kropelki dżdżu
leciały im w oczy wraz z chłodnym wiatrem,
utrudniając bystrość wzroku.

— Chciałabym, aby tak ciągle deszcz
padał po moim wyjeździe\ — powiedziała,
śmiejąc się.

— Czemu?

— Temu\ — przekomarzała się, jak
pensjonarka\ — aby panu było jeszcze nudniej,
jeszcze gorzej, zupełnie źle przez te
dni, jakie pan tu jeszcze zabawi.

Szedł po drugiej stronie drogi i patrzył
na nią pomimo irytującego deszczu,
który mu w tem przeszkadzał.

— Znajomość nasza sezonowa\ — wyrzekł
z goryczą\ — sezon się kończy, więc...

— A między nami dopiero się zacznie\ — podchwyciła.

Adamowi tchu zbrakło.

— Zacznie się...\ — powtórzył przyciszonym
głosem\ — ale co?...

— Czy ja wiem, co?...\ — mówiła niedbale,
uśmiechając się\ — może przyjaźń.

— Niech pani przyobieca, że napisze
do mnie czasem parę słów, choć na kartce.

— To już obiecałam.

Przystanęli i oparli się o jakieś sztachety,
okalające przed willą ogród.

Zapach przemokłych róż mieszał się
z zapachem wybujałych floksów i płynął
ku nim, jak kadzidła.

— Mam prośbę do pani\ — wyrzekł
z nagłą determinacją\ — ale proszę, niech
pani przedtem przyrzecze, że spełni.

— Jakto, mam przyrzec, nie wiedząc
na co?

Skinął głową, patrząc w nią błagalnie.

— Dobrze\ — wyrzekła po chwili\ — przyrzekam,
że uczynię, cokolwiek pan zechce.

Pochylił się nad nią rozradowany, jego
duże, prześliczne oczy lśniły uczuciem,
które rozwijało się w nim, przedzierając
się po przez wszelkie formuły i poglądy.

— Naprawdę zrobiłaby pani?\ — zawołał,
a głos jego brzmiał szczęściem\ — otóż
ja chciałbym, aby pani raz, jedyny
raz...

I nagle umilkł, ściął swe soczyste, jak
wiśnia wonne i czerwone usta, zbladł i patrzył
w nią, a raczej w siebie z przerażeniem;
przestraszył się swego niewypowiedzianego
żądania i pomimo, że nalegała
nań, nie wyjawił go.

Ujął ją tylko za rękę, pocałował i wyrzekł
stęsknionym głosem:

— Dziękuję, bardzo dziękuję, że pani
uczyniłaby to dla mnie, że obiecała, nie
wiedząc.

Mówiąc to, trzymał usta przy jej ręce
i drżał.

— Więc tylko panu o tyle chodziło?\ — pytała
z zawodem.

— Dla mnie ma to znaczenie duże,
oprócz kartki, jeszcze proszę o fotografję\ — dodał,
wypuszczając jej rękę.

W tej chwili minął ich powóz, który
zaraz się zatrzymał; jechał w nim Netowicz.

— Państwo w taką niepogodę na
spacerze?\ — zawołał, wychylając się\ — proszę,
pojedziemy razem.

Wymawiali się napróżno, trzeba było
korzystać z uprzejmości, z braku miejsca
usiedli we troje, Adam znalazł się w środku
i tak blizko Lilith, że ciała ich całkowicie
stykały się, a nawet opierały o siebie.

Stangret zaciął konie i pojechali, Lilith
o mało nie wyleciała.

— Niechże mnie pan trzyma\ — wyrzekła.

— Przesiądźmy się\ — zaproponował.

— Przecież może pan panią przytrzymać.

Adam, drżąc, objął Lilith wpół i bezwiednie
bardzo mocno przycisnął do siebie,
ona przytuliła się zupełnie, jakby czekała
tego objęcia i jakby za chwilę miała
mu ofiarować swe upragnione usta.

Oboje tak zbliżeni czuli tętniące w sobie
pulsa i wszystkie niezmożone potencjalne
dreszcze, jakie wstrząsały ich ciałami,
wdzierając się aż do duszy.

Te dwie istoty zespoliły się tak z sobą,
iż były jakby jedną istotą, ponieważ
z równą mocą pragnęły się wzajem i odczuwały
rozkosz w tym przedsmaku rozkoszy,
jaką mieć mogły.

Nie wiadomo kiedy znaleźli się przed
hotelem, czekał tam już na Lilith Jumart,
który przyszedł ją pożegnać, siedział bardzo
długo.

Wogóle już dnia tego Lilith nie rozmawiała
z Adamem, wpadła w wielkie
rozdrażnienie i na jego nieśmiałe słowa
odpowiadała impertynencko.

Miała wyjechać w nocy, weszła więc
na chwilę do sali, aby pożegnać się z wszystkimi.

Adam przyszedł za nią, czuł się wyczerpanym
i znużonym zachowaniem się
jej, nie spuszczał jej mimo to z oczu, ona
jednak pomijała go, odnosząc się doń, jakby
go przy niej nie było.

Niespodziewanie, żegnając letników,
ożywiła się, zaczęła żartować i śmiać się,
dla wszystkich znalazła uprzejme słowo,
prócz niego.

Następnie pochyliła się nad dużym,
czarnym psem i głaszcząc go, mówiła:

— Żegnam i ciebie, podobałeś mi się,
bo lubię brunetów.

Pies patrzył jej w oczy, jakgdyby rozumiejąc,
przytem starał się ją polizać po
twarzy, co mu się jednak nie udało.

Wyszła, Adam za nią. Było jeszcze
wcześnie, postanowił jednak pójść do siebie,
bo działo się z nim coś, czego nie
umiał określić.

Szli po schodach, ona na przedzie,
on za nią i nie przemówili do siebie ani
słowa.

Przed drzwiami swego pokoju zatrzymała
się. Marjan jeszcze został na dole,
byli więc sami.

Chwilę patrzyli sobie prosto w oczy,
jakby wyczekując wzajem czegoś... co koniecznie
wydzierało się z głębi ich jestestw.

Adam był blady, a jego głębokie, lazurowe
oczy stały się smutne, proszące
i zalęknione.

— Żegnam pana\ — wyrzekła krótko,
ostro, wyciągając doń rękę.

On tę rękę ujął w obie dłonie, pochylił
swą jasną śliczną głowę, położył
gorące, wilgotne usta i trzymał je w długim
pocałunku, który wypowiadał utajone
słowa, jemu samemu nieznane.

Do Lilith doszedł głos Marjana z dołu,
potem słyszała, jak począł wchodzić
na schody, stopień po stopniu.

Ruchem nagłym, nieprzewidzianym,
prawie brutalnym wyrwała rękę z dłoni
Adama, poczem rzuciła się ku drzwiom
swego pokoju, szarpnęła je i gwałtownie
zatrzasnęła za sobą.

Adam, jak ogłuszony, poszedł do siebie
i począł się automatycznie rozbierać
do snu.

Nocy tej spał tak mocno, iż nie obudził
się o godzinie, w której Lilith wyjechała.

<tb %TB%>

<quote %Q%>
— Jest mi przerażająco smutno w tej
powrotnej drodze, panie Ada!

<l %SIGN%>Lilith.</l>
</quote>

Przyszły do Adama te pierwsze pisane
jej słowa na malowanej kartce, potem,
gdy już wrócił do siebie i pracy, przyszła
druga.

<quote %Q%>
— Siedzę w błękitnem pudełku swego
pokoju i ślę obiecaną kartkę, ta z drogi
była tylko niespodziewanym dodatkiem.

Na mojem biurku czerwone róże pachną,
jak kochanie, gdy się go ma pełne
ręce, a pan może właśnie trzyma termometr,
mierzy gorączkę, lub bada tętna czyjegoś
chorego serca.

Panie Ada, proszę napisać coś o sobie.

Czy pamięta pan i myśli o tem
czemś... co było niczem?\ — Składało się
ono z tylu niewypowiedzianych słów, iż
pomieścić się nie chcą, a streścićby je można
tak prędko i krótko, lecz po co? może
doprawdy to wszystko ułuda?

<l %SIGN%>Lilith.</l>
</quote>

<quote %Q%>
— Szczerość uważam za konieczność,
pisanie jest to bowiem łączenie myśli z myślą.
Konwenans już tylu ludziom psuje
życie i dusze, iż przynajmniej niektórym
niech będzie wolno z pod niego się wyłamać.
O ile mamy pisywać do siebie,
żądam od pana tego, co sama daję, to jest
szczerości, bezwzględnej, choćby nawet szorstkiej.
Chyba, że pan Ada chce i wolałby
otrzymywać odemnie kartki pełne banalnych
słów z grzeczności, opartych na
towarzyskiej bladze, jak na sezonową znajomość
przystało. Lecz takie może pan
mieć i nie odemnie, gdy tymczasem inne
tylko odemnie. Zatem?!

Jest to odpowiedź na pańską kartę,
na którą tak bardzo długo oczekiwałam,
sądzę, że zawsze tak nie będzie i proszę,
aby tak nie było.

<l %SIGN%>Lilith.</l>
</quote>

<quote %Q%>
— Księżyc jest wprost mego okna
i patrzy na mnie, jak wtedy na nas, gdy
po raz pierwszy szliśmy oboje wysrebrzoną
doliną. Pamięta pan Ada, na początku
poznania?

Szliśmy od siebie tak zdaleka, mówili
o rzeczach tak obojętnych. Można było
powiedzieć wszystko, lecz my nic nie powiedzieliśmy,
bo nie mieliśmy nic do powiedzenia.

A potem, przed moim wyjazdem, poszliśmy
znowu w ową dolinę w ten ciemny,
chłodny, ponury wieczór.

Szliśmy tuż przy sobie i również mówili
o rzeczach obojętnych, choć można
było tyle powiedzieć... Lecz czy także nie
mieliśmy wówczas nic do powiedzenia?...

...I powracaliśmy ciemną, posępną drogą
i tylko jasność pańskiej odkrytej głowy
majaczyła, jak zjawisko w smutnym
śnie.

<l %SIGN%>Lilith.</l>
</quote>

<quote %Q%>

<lg rend='center'>
<l>po północy:</l>

</lg>

Widzę z tych paru słów pańskich,
napisanych na prędce, że uczyniłam panu
jakąś przykrość, a tego nie chciałam i nie
wiem, jakim się to stało sposobem.

Nieporozumienie, a z niem\ — dysonans,
myślę jednak, że nanowo zapanuje
harmonja. Jak pan widzi mimowolna przykrość,
jakiej pan doznał, przyszła aż do
mnie i to tak dalece, że aż czuję potrzebę
dłuższego porozumienia się z nim i piszę
cały list. Tego się pan Ada nie spodziewał!

Wogóle robię teraz rzeczy, których
sama nie spodziewałabym się po sobie.
Niech mi pan Ada napisze, co go tak na
mnie rozgniewało?

Wybieram się w październiku do pańskiego
miasta, jeśli więc będzie się pan ze
mną kłócił\ — nie przyjadę.

Proszę przestać się gniewać i napisać,
co pan robi?... A może zapomniał pan
Ada o swej sezonowej współtowarzyszce
górskich wycieczek.

Czy są chwile, w których pan o niej
myśli?

<l %SIGN%>Lilith.</l>
</quote>

<quote %Q%>
Teraz, po wysłaniu listu, odebrałam
pańską kartę, natychmiast więc donoszę
o tem.

Przeczuwałam, że po tamtej otrzymam
drugą i umyślnie po nią poszłam i tak się
stało.

Jak to dobrze, iż pomiędzy nami znowu
harmonja!

<l %SIGN%>Lilith.</l>
</quote>

<quote %Q%>
Chora jestem: gorączka, kaszel, rozdrażnienie
i bezsenność, czyli nerwy. Jeśli
tak potrwa, to nie przyjadę, aż kiedy,
kiedy... A mieliśmy się zobaczyć za dni
kilkanaście.

<l %SIGN%>Lilith.</l>
</quote>

<quote %Q%>
Naturalnie nie powinnam już pisać
do pana wcale, jego bowiem impertynenckie
milczenie mówi za siebie.

Piszę zazwyczaj odruchowo, być może,
iż coś pana dotknęło.

Kazano mi leżeć w łóżku: silne zaziębienie.
Czy jednak mogę leżeć i myśleć?
Nie\ — oszalałabym.

Dziś w nocy reszta logiki trzymała
mnie, miałam bowiem prawdziwą chęć
wyskoczenia przez okno\ — o tak... na głowę.\ — No,
ale życie jest na to, aby ludzie
postępowali wbrew chęciom, aby się stroili
w formuły, a przedewszystkiem prowadzili
się rozsądnie.

Wprawdzie kpię z tego wszystkiego,
jednak nie wyskoczyłam oknem, a nawet
tej nocy nie napisałam do pana, choć także
chciałam to uczynić.

I bardzo dobrze, że nie napisałam,
wszystkie bowiem złe anioły i potępione
siły byłyby rozwarczały się w mojej stalówce
i spłynęłyby na papier słowa tak
okrutne, iż nie zapomniałby ich pan nigdy,
nawet w chwili szczęścia przyszłyby
udręczać mu duszę. Potem, naturalnie, żałowałabym,
a cofnąć już nie byłoby można
i złotolita nić przyjaźni zerwana. Pan
jednak nie chce być ze mną w przyjaźni,
pan się przeraził. Wszak i to napisać
można, wszystko, byle szczerze, a pan
milczy.

Czy powinien pan zbywać milczeniem
myśli, które dzielę tylko z panem? A może
i pan także uważa mnie za kokietkę?

Zła chwila minie i pan napisze wszystko,
co było powodem tak brutalnego milczenia.

Gdzież się podziewa urok przenoszenia
odruchów duszy? Czy pan pamięta,
jak mnie pan prosił, abym pisała?

<l %SIGN%>Lilith.</l>
</quote>

<quote %Q%>
Chce pan, abym wytłómaczyła, czemu
postanowiłam nie pisać więcej. Piszę
zanadto szczerze, a wiem, iż się to panu
nie podoba, pan bowiem względem mnie
jest konwencjonalnym. Widzę w panu
chęć utrzymania pomiędzy nami znajomości,
jak tyle innych.

Pan rozumie, że jest inaczej, ale pan
chce gwałtem, abym ja zobaczyła, że postępuję
niewłaściwie, że nie powinnam zapominać
męża, dzieci i t. p.

Panie Ada, w życiu niekiedy tak zwany
„występek“ bywa wznioślejszy, aniżeli
parafjańska cnota. Zresztą gdyby pan
mógł wiedzieć, jak się męczę i co we mnie
jest... to byłby pan innym... choć ja wiem,
że pan będzie innym i pójdzie za mną.

<l %SIGN%>Lilith.</l>
</quote>

<quote %Q%>
Chodziłam po list\ — i zawód. Wróciłam
późno wieczorem i na biurku swojem
znalazłam wiązankę z róż, gwoździków
i tuberoz. Cała biała (jak lubimy oboje),
opleciona paprocią i spięta, niby klamrą\ — fijołkami.

Fijołki te teraz patrzą na mnie, jak
pańskie oczy, gdy czasem tak bardzo zciemniały
i takie były inne, szczególne i spoglądały
na mnie dziwnie, dziwnie...

<l %SIGN%>Lilith.</l>
</quote>

<quote %Q%>
Nie zgadzam się, że pan nie umie
pisać, zresztą nie idzie mi o piśmiennicze
arcydzieła, ale o szczere słowo.

Pisze pan, iż: „przeszło, jak sen“!...

Oponuję. Jakże bowiem przejść mogło,
gdy się jeszcze nie zaczęło?... Zaledwie
rozsnuwała się jakaś złotolita nić,
niewidzialne, świetliste włókna coś nawiązywały...
wciąż nawiązują i plotą węzeł.

Czy pan nie czuje, iż coś się stawa?

Aby to przeszło, trzeba, by które z nas
rozcięło, ja nie uczynię tego, chyba pan.
Ale ową złotolitą nić zadzierzgnęło fatum,
a niema takiej mocy, coby fatum zmogła,
po co więc usiłować!

Wkrótce zobaczymy się, bo się zobaczyć
musimy.

<l %SIGN%>Lilith.</l>
</quote>

<quote %Q%>
Panie Ada, doprawdy żal mi naszych
wspólnych wieczorów i wszystkich tamtych
chwil... Podówczas bowiem wiedziałam,
że pan <g>udawał</g>, że nie rozumie, a teraz
postępuje pan tak, jakby zupełnie fałszywie
rozumiał, lub jakby chciał przerozumować
to, co jest bardzo piękne.

Chciałabym widzieć pana i porozmawiać
długo, ale pan się obawia, pan nie
chce, abym, przyjechawszy, widziała się
z nim?

Myślałam, że dusza pańska chciałaby
mieć na świecie drugą taką duszę, jak swoją.

Gdyby pan chciał być innym! Odrzucić
od siebie te przesądy i zrozumieć...

Jest mi przykro i smutno, chciałabym
bowiem, aby pan był takim, jak jest, a zarazem
innym. Czy jednak potrafię przemienić
pana? Czasami w to wątpię i mam
ochotę od pana odejść.

<l %SIGN%>Lilith.</l>
</quote>

<quote %Q%>
W tej chwili otrzymałam kartę, nie
mogę jej zrozumieć. Co to ma znaczyć:
„będę w przejeździe i mam nadzieję zobaczyć
panią“.

Dokąd pan tędy jedzie? Wszak pan
tu nigdy nie był.

Doprawdy, jestem ździwiona, śniło
mi się bowiem, że pan był w Warszawie,
że szliśmy pod rękę wieczorem i że ktoś
rzucał w nas kamieniami.

Czekam odpowiedzi. Posłałam przedtem
do pana znowu zły list, proszę wybaczyć,
byłam bardzo rozdrażniona.

<l %SIGN%>Lilith.</l>
</quote>

<quote %Q%>
Nie, nie gniewam się, ponieważ jednak
jestem szczera, przyznaję, że chciałam
nie odpisać wcale, czemu\ — wyjaśnię to
później. Pan jednak chory, panu tam
obco u tych wielkich panów, przytem mnie
za panem smutno i tak bardzo mi przykro,
że pan chory, iż postanowienie swoje
zmieniłam.

Tak mi dziwnie było adresować ten
list w nieznane, dalekie strony i po rosyjsku.
Jakże się panu podoba ten kraj?

U nas wciąż niepokój, powiadają, że
wszystkie pociągi na dwa miesiące staną.
I cóż byłoby wtedy? Rewolucja zerwałaby
naszą złotolitą nić i tak długo, tak
bardzo długo nie wiedzielibyśmy o sobie.
Pan nie przyjechałby już tu do mnie.

Mnie tu źle. Wogóle obecnie kwalifikuję
się bardziej do domu obłąkanych,
aniżeli do życia rodzinnego.

Ale cóż to obchodzi pana, panie Ada?
I znów zgrzyt, to mimowolnie, nie chcę
mówić nic przykrego panu. Gdybym tam
była, ujęłabym pańską jasną głowę w obie
ręce i rozpłakała się, jak najtkliwsza, najsłabsza
z kobiet, lecz to minie, przytem
płakać nie potrafię; pozatem... gdyby pan
był przy mnie, to jakże można dozwolić,
aby łzy leciały na pańskie jasne włosy...
nie wypada, zresztą pan nie chciałby zrobić
przykrości panu Marjanowi...

Nie, nie chcę już poruszać tej kwestji,
choć można łatwo dowieść, że nie ma
pan racji. Czyż bowiem może mieć słuszność
tuzinkowa moralność, wogóle tego
rodzaju pogląd moralności, którym można
zniszczyć piękne chwile!

Kiedyś pomówię o tem z panem,
kiedyś...

Panie Ada, niech się pan nie broni
i niech pan idzie za tem, co jest w panu.

<l %SIGN%>Lilith.</l>
</quote>

<quote %Q%>
Dłoni od pana panu Marjanowi nie
uścisnę, ani teraz, ani nigdy, mimo to proszę
o przysłanie pod oficjalnym adresem
banalnej kartki z owym uściśnieniem dłoni.

Niech mi pan wybaczy, że go do tego
nakłaniam, proszę wierzyć, iż po raz
pierwszy w życiu wiodę kogoś na drogę
fałszu, inaczej jednak być nie może.

Rozterka, w jaką popadłam, nie ma
wyjścia, niechże przynajmniej pan Ada mi
już nie dokucza swymi skrupułami i ma
dla mnie serdeczne słowo i niech tam teraz,
wraz z kaszlem, wypluje z siebie fałszywe
pojęcie o moralności.

Niech mi pan napisze, ile tam jest
hrabin i hrabianek i kogo pan właściwie
leczy?

Wszystko tak układam, że, jak pan
będzie powracał, pojedziemy tam do pańskiego
miasta razem, pan zresztą wie o tem,
rzecz ułożona, tylko trzeba umieć doprowadzić,
ale ja potrafię.

<l %SIGN%>Lilith.</l>
</quote>

<quote %Q%>
Widzi pan, że i panu się podoba ta
nasza wspólna podróż, tyle godzin będziemy
jechali obok siebie, może w oddzielnym
przedziale, jak w podróż poślubną...
i potem będziemy razem. Czas się ten
zbliża... niech się pan nie lęka, zamknie
oczy i idzie za mną. W życiu zawsze się
stanie, co ma być!

List pański był serdeczny i przyniósł
mi chwilowe ukojenie. Bo widzi pan, ja
już przeanalizowałam i przewalczyłam za
nas oboje i doszłam do wniosku, że inaczej
być nie może, niechże pan już nie
wraca do tego.

<l %SIGN%>Lilith.</l>
</quote>

<quote %Q%>
Zawsze zapominam napisać, że podówczas
przy odjeździe pańskim w te litewskie
bory, ów „pan“, który odprowadzał
pańskiego towarzysza podróży, wracał
ze mną tramwajem i pytał: „czy narzeczony
mój pojechał na daleki wschód?“

I nie domyślał się, ile to słowo „narzeczony“
zawierało w sobie ironji.

Raz wzięto nas za młode małżeństwo,
teraz za narzeczonych, a my możemy być
dla siebie tylko...

Myśl, która przyszła teraz nagle do
mnie, wiem, że przyjdzie również do pana
i przerazi go. Nieśmiałość pańska i ta
bojaźń ma dla mnie urok niewypowiedziany,
jest pan, jak kwiat, który jeszcze nie
roztulił swych pachnących płatków. Proszę
jednak pamiętać, że w słońcu się rozchyla
i wonieje, że to jest prawo naturalne
i że ten kwiat, który pragnie kąpać
się w słońcu, nie jest obowiązany cierpieć
z powodu, że pozostawia w cieniu kwiat
inny, rosnący po za nim.

List swój kończy pan pocałunkiem
w rękę, nie mogę tak zakończyć mego listu
do pana, gdybym jednak mogła, to pocałowałabym
go oczywiście nie w rękę.

<l %SIGN%>Lilith.</l>
</quote>

<quote %Q%>
I już pan jest na miejscu i wszystkie
nasze piękne projekty spełzły i nie pojechaliśmy
razem. Tak się wszystko stało,
jak przewidywałam, a jednak któżby uwierzył.
Sześciotygodniowy strejk pociągów!
I teraz właśnie, gdy pan już powrócił,
ruch przywrócony.

Ta wymiana depesz była nadzwyczajna.
Bezwarunkowo przyjadę po załatwieniu
wszelkich formalności.

Oto i pan odczuł trochę rewolucję,
to dobrze, inaczej nie miałby pan o niej
pojęcia.

<l %SIGN%>Lilith.</l>
</quote>

<quote %Q%>
Byłabym zaraz odpisała, lecz jak na
złość cały dzień goście. Okropnie teraz
nudzę się z ludźmi, chcę tylko już prędko
zobaczyć pana, tyle mam do powiedzenia.
Niech pan Ada napisze, to jeszcze przed
wyjazdem odbiorę.

U nas nieco spokojniej: zamachy na
rozmaite osoby urzędowe i prywatne powtarzają
się, lecz to już rzecz zwykła\ — rewolucja.
Wciąż tyle ofiar i podówczas,
gdy jedni giną, dążąc do wolności\ — inni
biegną za urojeniem i wyciągają ręce do
efemeryd, do baniek mydlanych... jako
ja.

Czyż zresztą wszystko nie jest mydlaną
bańką, to, jako i tamto?...

<l %SIGN%>Lilith.</l>
</quote>

<quote %Q%>
Wie pan, taka przykra rzecz! Szłam
w samo południe wrzucić list do pana,
w ciepłe, słoneczne południe i nagle\ — na
mojej drodze, na chodniku, w poprzek leży
trup mężczyzny.

Z odkrytej jego głowy na młodą
twarz, na biały gors koszuli leciała krew
i rudą smugą ściekała do rynsztoka.

Ubrany czarno, elegancko, w lakierkach,
które połyskiwały ironicznie w jesiennem
słońcu.

W stygnących palcach trzymał świeże
kwiaty, cały pęk czerwonych róż na
długich łodygach, właśnie czerwonych. Może
szedł się oświadczyć?

Chcąc przejść, musiałam go obejść,
przystanęłam i patrzyłam w tę nieznaną,
obojętną mi twarz z przerażeniem i grozą.
Musiano go zabić przed chwilą, bo jeszcze
pośród tej cichej, bocznej ulicy leżał sam,
jedynie stróż z kamienicy stał obok i, zdjąwszy
czapkę, skrobał się całą pięścią
po głowie, a gdy go spytałam, czy nie
wie, jak się to stało, spojrzał na mnie
prawie nienawistnie i powiedział opryskliwie,
z ordynarną niechęcią:

— A co ma być, niby to panna nie
wie\ — rewolucja.

Zaczęto się gromadzić, z posterunku
przybyli żołnierze i rozpędzali kolbami.

Odeszłam z ciężkiem, bolesnem uczuciem\ — jakieś
przeczucie rzeczy strasznej
przyszło do mnie i listu, niesionego do
pana, zawierającego w sobie wiele gorących
słów, już nie mogłam wysłać, podarłam
go.

Dlaczego trafiłam na tego wypadkowo,
czy też umyślnie zabitego właśnie,
gdy donosiłam panu o swoim stanowczym
przyjeździe za dni kilka? i dlaczego ten
trup trzymał w bladych, sztywnych palcach
czerwone róże? Takie czerwone, jak
tamta nasza, wonna róża i jak krew, która
jeszcze parując, ściekała z jego przestrzelonej
młodej głowy?

<l %SIGN%>Lilith.</l>
</quote>

<quote %Q%>
Wczoraj dopiero otrzymałam kartki
pańskie obie razem. Sprawa mego wyjazdu
wyjaśnia się, prawie wszystko gotowe,
nie mogę jednak określić jeszcze ściśle
terminu. Doniosę telegraficznie, zatem
pan Ada będzie mieć czas wyjechać po
mnie. Dziękuję, że panu przyszedł ten
pomysł spotkania mnie w drodze.

Proszę, czekając na depeszę, myśleć
o mnie.

<l %SIGN%>Lilith.</l>
</quote>

„Proszę, czekając na depeszę, myśleć
o mnie“.

Adam mimowoli słowa te powtarzał.
Sam nie wiedział, czemu przeczytał dzisiaj
wszystkie te listy i zahypnotyzowany nimi,
powtarzał ostatnie zdanie rozradowany,
że ją zobaczy. Na dnie tej radości
był jednak pewien niepokój.

Silił się bezustannie zrozumieć Lilith,
a właściwie nie rozumiał jej jedynie dlatego,
że bał się rozumieć.

Wszystko to, co mówiła lub pisała,
brał za grę słów, zamiast szczerości, upatrywał
zaczajony na siebie żart.

Listy poskładał starannie, następnie
schował je i począł chodzić po pokoju niecierpliwie.

Było już po północy, w wielkim budynku,
w którym mieszkał, a który stał
prawie za miastem, było bardzo cicho.

Lampa oświetlała dość blado jego duży
kawalerski pokój, w świetle tym majaczył
„akt“ kobiecy dużych rozmiarów,
przegięte ciało i rozwiane włosy nabierały
prawie żywych tonów, jakby się wdzięcząc
do Adama, zatopiony jednak cały
w myślach, nie zwracał uwagi.

Przyszedł mu do pamięci jednodniowy
pobyt u niej... w ich domu. Potem pochmurny,
jesienny ranek na brudnym, hałaśliwym,
nieznanym dworcu. Przyjechał
zbyt wcześnie, nie mogąc się zorjentować
w „petersburskim czasie“, według którego
odchodziły pociągi do Wilna. Stał, nie
wiedząc, co robić z sobą w tym tumulcie,
o uszy jego obijała się obca mowa, którą
słyszał po raz pierwszy i nic nie rozumiał.

Nagle zjawiła się przed nim Lilith,
dotąd czuł wrażenie, jakie sprawiło na
nim to nieoczekiwane jej przybycie. Miała
na głowie małą białą czapkę, z pod
której wychylała się ku niemu uśmiechniona
twarz i rozrzucone przez wiatr włosy.

— Czyż nie byłoby panu smutno,
gdybym nie przyjechała?\ — pytała.

Potem w wagonie usiadła tuż przy
nim, czuł jej piersi, nieobciągnięte gorsetem,
przytym obejmowała go woń jej słodkich
perfum, pomieszana z odurzającym
zapachem tuberozy, którą miała przy staniku.

Przyszło doń uczucie zupełnie podobne
temu, jakiego doznawał wówczas, gdy
siedzieli w nocy nad potokiem, paląc wspólnie
papierosa.

— Gdyby mogła pani pojechać ze
mną\ — wyrzekł.

Wstał, nie mogąc się oprzeć szalonemu
porywowi, który go niósł ku niej,
przesiadł się na przeciwległą ławkę, ale
ona za nim.

Uderzył pierwszy dzwonek.

— Zaraz odjadę\ — szepnął.

Odpięła od piersi tuberozę i dała mu
ją, Adam pochwycił ją w usta, jeden z płatków
rozłamał się i lepki, słodki, biały,
lubieżnie wonny sok rozlał się mu po ustach
i wpadł do gardła. Napawał się tym
i ssał śnieżno-biały namiętny kwiat z piersi
Lilith oderwany, jakby samą jej pierś...

Rzuciła mu jeszcze parę kwiatków,
jakie miała.

— Niech mnie przypominają, dopóki
pachnieć będą\ — mówiła.

Drugi dzwonek. Wstała, podała mu
obie ręce, które on, patrząc jej w oczy,
całował z uniesieniem.

— Jeszcze...\ — szeptała, przysuwając
się tak blizko, że prawie opierała się o niego\ — jeszcze...\ — powtarzała.

A on, pragnąc jej ust, a nie śmiejąc
przypaść do nich, całował te wyciągnione
ku sobie białe ręce.

Potem patrzył na nią z okna wagonu,
patrzył jeszcze nawet wtedy, gdy już
nie widać było ani jej uśmiechu, ani twarzy,
ani białej czapeczki, ani nawet dworca.

Tuberoza została z nim, wchłaniał
w siebie jej zmysłową woń, jakby cząstkę
Lilith.

Zatrzymał się na środku pokoju i rozejrzał,
zdawało mu się bowiem, że naprawdę
jest w wagonie i że tylko co rozstał
się z nią.

Ta dziwna, nieodgadniona, dręcząca
Lilith! co w niej było, że wciąż powracało
wspomnienie po wspomnieniu?!

Usiadł, oparł głowę na ręku, usiłując
zastanowić się, co ma jutro do zrobienia,
i znowu wydało mu się, że ma Lilith przy
sobie, jak wtedy w powozie, gdy ją wpół
trzymał z całej namiętnej mocy. Zupełnie,
jakby słyszał jej dźwięczny śmiech
i jakby patrzył w jej połyskliwe, wabne
oczy... że tylko się nachylić, a usta będą!

Po tysiąc razy zapewniał siebie, że te
wszystkie myśli nie mają sensu i mimo to
wracały wciąż wbrew woli i opanowywały
wszechwładnie.

Napróżno tłómaczył sobie, wmawiał
i oponował przeciw temu, do czego zmierzał
kierunek jego podbudzonej wyobraźni.
Zupełnie bezcelowo i bez rezultatu zapewniał
siebie, że to nie miłość, że to... libido
sexualis. Nie chciał przyznać, że cokolwiek
to było i jak się nazywało, przeobrażało
się w coś tak potężnego, przed
czem nie potrafił się obronić i pomimo
bezustannej, uciążliwej walki z samym sobą
biegł ku temu naoślep... zastrzegając
się, jednocześnie pragnął Lilith swym, przepełnionym
nią jestestwem.

I teraz, chcąc koniecznie wyrugować
ją z swej pamięci, podszedł gwałtownie
do biurka i ująwszy stojącą na nim fotografję,
wpatrzył się błagalnie, jakby szukając
w niej ratunku.

Było to odbicie trzech panien, wyraźnie
trzech, w środku była właśnie ta panna,
Adam jednak zamiast tych trzech panieńskich
twarzy widział na nowo uśmiechnięte
usta Lilith.

Z tym szczególnym, jej jedynie właściwym
półuśmiechem zdawała się nań patrzyć
filuternie a zdobywczo i jakby szeptała:

— Proszę, czekając na depeszę, myśleć
o mnie!

Odłożył fotografję, siadł w fotelu, zapalił
nerwowo papierosa i starał się usilnie
przypomnieć, w jakich okolicznościach
została mu daną fotografja trzech panien.

Tymczasem Lilith doń przyszła ponownie,
zmrużył oczy i bezświadomie poddał
się... znów jakby siedzieli na ławce
i palili na zmianę papierosa, który, przechodząc
z jej ust do jego, zdawał się mu
przynosić ten słodki, rozmarzający zapach
jej perfum.

Wtem rozległo się pukanie do drzwi,
Adam, zbudzony z rozmyślania, porwał się
z miejsca, wołając z mimowolnym przestrachem:

— Kto tam?

— Depesza.

Uczuł tak nagły przypływ krwi do
serca, że musiał zaczerpnąć powietrza, zanim
pospieszył otworzyć.

Drżącemi rękami rozwinął szeleszczący
papier i przeczytał:

— Przyjazd jutro wieczorem, Lilith.

Czytał kilkakroć, jakby nie dowierzał,
potym niewiadomo z jakiej przyczyny
zaczął gwizdać walca „l’Amoureuse“.

Postanowił pójść spać, gdy się rozbierał,
wzrok jego padł na obraz, wiszący
nad łóżkiem. Wychylał się z ram obnażony
biust kobiecy, z głową w tył przegiętą,
grube usta uśmiechały się, a gołe,
pełne piersi z różowemi brodawkami wypinały
się wyzywająco.

Adam wpatrzył się w ten obraz, jakby
go pierwszy raz zobaczył.

W swojej praktyce lekarskiej widywał
codziennie mnóstwo kobiecych ciał
na salach operacyjnych, był więc oswojony,
nie sprawiało to na nim żadnego wrażenia
i naraz dziś te malowane piersi wprawiały
go w dziwne drżenie. Wpatrzony
w obraz najwyraźniej ujrzał drobną twarz
Lilith i jej obiecujące, zwodnicze oczy.

Zgasił co prędzej lampę, rzucił się na
łóżko, umyślnie odwracając się na lewy
bok, aby być tyłem do obrazu. Postać
Lilith jednak była wciąż przy nim i mówiła
w ciszy:

— Jutro wieczorem...

Po długiej męce usnął nareszcie, lecz
w śnie przyszła doń ponownie, podwójnie
kusząca.

Przyszła naga, stała wprost okna.
Księżyc świecił prosto na jej miodowe ciało
i swymi srebrzystymi promieniami otulał
nagie piersi, jakby przezroczym, połyskliwym
woalem. Adam do tych piersi
przypadł i chwycił, jak dziecię jarzące żagwie,
a potem porwał ją całą w swe rozpalone
ręce i stało się to we śnie, o czem
nigdy nie marzył na jawie.

Stało się nareszcie to, co było jego
najskrytszem, przepotężnem, nieujawnionem
pragnieniem, co wskroś, mimo wiedzy,
przepajało jego pobudzoną duszę.

<tb %TB%>

Lilith stanęła w oknie wagonu i patrzyła
przez szybę. Zanim się jeszcze pociąg
zatrzymał, dojrzała Adama\ — uniósł
kapelusz i w świetle elektrycznych lamp,
jak lśnienie, wpadły jej w oczy jego jasne
włosy, uśmiechnięte radośnie usta i wyczekujące,
duże, przeczyste oczy.

Uśmiechnęła się także, ale w uśmiechu
tym był raczej przymus, aniżeli zadowolenie.

Nie mogła sama tego zrozumieć, przez
ten moment, zanim pociąg się nareszcie
zatrzymał, wybadywała szczególniejszy stan
swej duszy, która jakby raptem zesztywniała.

Lilith pragnęła wedrzeć się w swój
własny mózg, aby odnaleźć odpowiedź na
pytanie.

Gdzie jest to wrażenie, jakie powinna
była otrzymać, zobaczywszy tego mężczyznę,
dla którego przecież tu jechała i dla
którego była gotowa potargać swą teraźniejszość,
a nawet przyszłość.

Nie czuła w sobie nic, prócz ździwienia,
właśnie z braku tych wrażeń, na jakie
liczyła.

Wobec tortur, jakie przechodziła, nie
widząc Adama, wobec tęsknoty, która rozdzierała
ją i wyła wielotonnymi głosami
pożądań, wobec męki niepewności powinna
była, zobaczywszy go, nareszcie tu,
w obcem mieście, gdzie będą mogli być
sami i swobodni, chyba oszaleć z radości,
tymczasem z chwilą, gdy ujrzała jego śliczną,
białą twarz, znikło to wszystko.

— Wszak to <g>on</g>, wszak to <g>ten</g>\ — wołała
do swojej duszy, lecz ta była niema
i chłodna.

Nadzwyczajność wyobrażeń zabiła rzeczywistość.
Został jedynie cel i plan, jak
odcisk siły, co przeszła.

— Ach, nareszcie!\ — zawołał Adam,
ujmując ją za rękę\ — cały dzień jestem
dziś na dworcu, byłem na każdym pociągu.

Wsłuchała się w ten głos, tak bardzo
przez nią lubiany, i oczekiwała na wrażenie,
które nie przychodziło.

Wsiedli do „fiakra“. Była to mała,
elegancka karetka, konie niosły ich szybko
wzdłuż oświetlonych ulic, przez szyby wpadał
turkot i gwar.

— Jedziemy, jak do ślubu\ — zauważyła
z bladym uśmiechem.

Siedzieli tak blizko, iż się ocierali
o siebie, Lilith nie czuła jednak tego prądu,
jakiego zazwyczaj w zbliżeniu się z Adamem
doświadczała.

Ćmienie rozczarowania wsiąkało w jej
duszę. Coś poczynało formalnie otępiać
jej umysł, że stawała się jakby automatem
swoich powziętych dawniej planów, czuła,
że teraz wydarzenia będą już szły same,
własnym rozpędem.

Coś takiego nią opanowywało, że
przestawała zdawać sobie sprawę z swoich
czynów i przestawała się nawet dziwić
swej niezrozumiałej apatji.

Dziś była bezwolną i bierną, jak
wszystkie inne kobiety.

Dziś Adam mógł ją wziąć, jak rzecz...
bez chęci z jej strony i bez opozycji. Osunęłaby
się w jego ramiona, jak istota nawykła
do oddawania swego ciała temu,
kto po nie sięgnie.

I miałby ją ostygłą, obojętną i byłby
popadł w zdumienie najwyższe, iż ten płomień
palcy mu nie smali, lecz się przelewa,
jako letnia woda.

I byłby z opicia się owej letniawej
wody dostał niezawodnych mdłości.

Przemożna, władna Lilith straciła siebie
w owym dniu i napróżno starała się
odnaleźć.

Jawa zdawała się być snem dla niej,
mającym pozory rzeczywistości.

Wieloosobowość dziś właśnie gubiła
ją i wiodła na stracenie.

Wydarzenia poczynały iść na ślepo,
a nie według układu jej wzmożonej woli.

Czując to, dziwiła się, że nie jest zdolną
do zadziwień.

W hotelu wzięto ich za małżeństwo,
nieporozumienie trwało jednak krótko, właściciel
bowiem był znajomym Adama i Lilith
poznano ją, mieszkała tu bowiem niejednokrotnie.

Zostali w pokoju sami, pierwszy raz
swobodni i odgraniczeni od świata.

Lilith ożywiła się, jakby odzyskiwała
swą świadomą siłę.

— Przywiozłam zatem panu siebie\ — wyrzekła
filuternie\ — żywą i na papierze,
którą pan Ada woli?

Adama uderzył jej dawny, dziwnie
żartobliwy sposób mówienia, wpatrzył się
więc przenikliwie w jej uśmiechnioną twarz.

— Wolę żywą\ — odparł bez zastanowienia.

— Żywą?\ — spytała, zanurzając
w oczach jego spojrzenie badawcze, prawie
złośliwie wyzywające, poczem dodała ciszej:\ — żywą
już pan ma, zresztą cóżby
pan z nią robił?

— Tak, prawda\ — przyświadczył, pomijając
jej ton ironiczny\ — gdzież schowałbym?
taką na papierze zamknąłbym do
szafy, a żywej niemożna.

Mówiąc to, pochylił się nad podaną
fotografją.

— Ach to nie to... nie to...\ — zawołał
z żalem, spoglądając na Lilith\ — czemu
tu nie jest pani taką, jaką jest naprawdę.

— Podpiszę...\ — wyrzekła\ — ale już
nie dziś.

Usiadła na kanapie, opierając głowę
o poręcz, ożywienie chwilowe opuszczało
ją, znużenie senne poczęło powracać.

Popadła w stan jakiejś autosugestji,
mówiła i postępowała z Adamem, jak to
sobie naprzód zakreśliła... było to jednak
niedołężne naśladowanie swoich własnych
wyrozumowań i przybierało raczej formy
kopji czynów, aniżeli ich samych.

Lilith uczuwała jeszcze swoją znagłą
niemoc, ale coraz słabiej. Dusza jej, stargana
przedwstępnemi szamotaniami pragnień
i pożądań roznamiętnionej wyobraźni,
zdała się na łaskę przypadkowości,
w co sama nie miała wiary.

Odstępująca energja z nieprzewidzianą
nonszalancją podszeptywała:

— A niech tam!...

Adam również usiadł na kanapie w samym
rogu. Rozmowa, zazwyczaj tak drażniąca
ich wzajemne podniecenie, dziś była
nieinteresująca, rozwlekła i niepobudliwa.

Ten pierwszy wieczór, przekupny walką
wszechwładnej woli, zdobyty misternemi
podejściami, stawał się nic nie mówiącym,
banalnym wieczorem, jak tysiące mu
podobnych.

A przecież byli nareszcie razem i mogli
władnąć sobą!

Jakieś echo dawnych, nurtujących żądz
kołatało w duszy Lilith i bezrozumnie podszeptywało:

— Niechże się stanie coprędzej, co się
ma stać!

W głowie uczuwała zamęt, coraz mniej
zdawała sobie sprawę z rzeczy zewnętrznych,
przymknęła oczy, oddając się podchwytom
wyobraźni.

Przestali mówić, siedzieli obok w kłopotliwem,
nużącem milczeniu.

Nagle Lilith wyciągnęła ręce i bez
najmniejszego szału, lub jakiegokolwiek
uniesienia oparła je na ramionach Adama,
a bezwładną, znużoną głowę położyła mu
na piersiach.

Cisza, rozszarpana gwałtownym oddechem
Adama, wionęła po hotelowym pokoju
i pływała po zwisłej głowie Lilith,
jak gorący opar.

— Pani\ — zawołał przelękłym głosem\ — pani\ — powtórzył,
nie poruszając się.

Znagła chwycił ją za ręce, odłożył
z siebie, porwał się na nogi.

— Jakże można\ — zawołał, a głos jego
roztłukł się skargą i dzwonił, jak rozbite
kryształy.

Umilkł, wpatrując się w nią.

— Więc tak\ — mówił na nowo\ — byłożby
tak?... pani napewno nie zastanowiła
się.

— Przeciwnie\ — odparła Lilith z przytomną,
budzącą się mocą.

— To nie może być, nie może\ — szeptał
wylękłym, smutnym głosem.

— To musi być\ — powiedziała twardo,
stanowczo\ — ja to już przemyślałam.

— A zatem to wszystko do tego prowadziło?\ — wyrzekł,
jakby przypominając
sobie rozmaite niepojęte szczegóły.

— Teraz wiem... wiem...\ — powtarzał\ — ale
to nie może być!

Lilith przysłoniła twarz odrzuconemi
rękami. Umysł jej, pobudzony nieprzewidzianym
oporem Adama, począł zdawać
sobie sprawę ze zwykłą mu jasną wyrazistością
rozumowań.

Oto widziała, że popsuła to, co powinno
było przyjść samo i na co trzeba
było czekać.

Powinna była uzbroić się w wytrwałą
cierpliwość, a zaprowadziłaby Adama, dokąd
chciałaby, stanowiło to tylko kwestję
czasu.

On tymczasem stał przed nią bezradny
i zgnębiony.

— Niech pani na mnie spojrzy i coś
przemówi\ — prosił.\ — Naprawdę nie mogę
inaczej\ — tłómaczył się pokornie\ — mam
zobowiązania.

Ukląkł przy jej nogach i starał się
odjąć jej ręce od twarzy\ — nie dozwoliła.

— Ach, co mam uczynić\ — wołał zrozpaczony\ — i
to właśnie pani, bo gdyby to
była jakaś inna, to mniejsza, ale pani.\ — Proszę
mnie wysłuchać, proszę mi darować!
Dawno, jeszcze zanim poznałem panią,
przyjąłem zobowiązania.

— Dosyć\ — przerwała gwałtownie\ — kocha
pan kogoś, skończone, nie mamy
o czem mówić, proszę niech pan idzie stąd
zaraz. Niech pan idzie.

— Narzeczona moja...\ — próbował
Adam.

— Nie chodzi mi o to, gdy jednak
pytałam, czy ma pan narzeczoną, pan zaprzeczył.

— Tak, prawda\ — odparł zawstydzony
ze schyloną głową winowajcy.

— Czemu to pan uczynił?\ — pytała
ostro.

— Nie wiem\ — mówił zcicha.

— Ja jednak i tak wiedziałam, co
mnie to jednak może obchodzić? Proszę
już odemnie iść\ — wyrzekła niecierpliwie\ — nie
chcę już widzieć pana.

Adam jednak starał się ją przekonać,
a siebie wytłómaczyć.

— Dlaczego nie mamy się widywać?\ — pytał\ — czemu
nie mamy zostać z sobą na
zawsze, jak dotąd? Ja dla pani zostanę
takim, jakim jestem i nawet jeśli będę
gdzie daleko, przyjadę, gdy pani zawezwie.

— Nie, nie, my możemy być tylko
kochankami\ — zawołała Lilith, odwróciła
się odeń i już nie przemówiła ani słowa.

Zaklinał i prosił, napróżno.

— Ja tak nie chciałbym zrobić pani
żadnej przykrości, najmniejszej, a tu... Nie,
przecież w ten sposób nie rozejdziemy się
niech mi pani poda rękę, zostańmy w przyjaźni.

— Kochankiem, albo niczem...\ — powtórzyła.

Twarz Adama stała się blada, smutna,
prawie zrozpaczona. Odpędzony bezwzględnie,
zatrzymał się jeszcze przy drzwiach,
sądząc, że go w ostatniej chwili przecież
odwoła, nie mógł uwierzyć, iżby się mieli
rozejść, ale się mylił\ — nie przyzwała go,
wyszedł więc. Drzwi zamykał za sobą
zwolna, wyczekująco, one też zaszemrały
zcicha, skrzypiąc.

Ach, jakże pragnął, aby się coś takiego
stało, by mógł wrócić, lecz nic takiego
się nie stało i Adam odszedł.

Lilith odjęła ręce od twarzy i rozejrzała
się.

Jeśli Adam sądził, że płakała, mylił się.

Oczy jej suche i płonące wraz z zaciętemi
ustami nadawały małej twarzy wyraz
niezwykłego podrażnienia.

— Jakto, poszedł?\ — zdawało się wybiegać
milczące pytanie.

I to ona, ona sama odpędziła go...
i co teraz będzie z nią?...

Wszystkie jej pragnienia zapadły się,
powinna była zatem wyć z rozpaczy, tymczasem
nie czuła owego bólu, szarpiącego
wnętrzności.

Nic z tego, Lilith przedewszystkiem
była oburzoną na siebie za swój niezręczny
pośpiech, przypisując mu porażkę. Po
za tem odczuwała jedynie zniewagę, zadaną
dumie, zawsze zwycięskiej, pewnej siebie,
pożądanej przez wszystkich kobiety.

Nie wyobrażała sobie takiego zakończenia,
najbardziej bolała ją jej własna
omyłka, sądziła bowiem, że Adam będzie
tym właśnie, który pójdzie urzeczony jej
mocą, dokąd go poprowadzi.

W tem wszystkiem nie umiała sobie
wytłómaczyć siebie. Odkąd spotkała Adama,
żyła myślą, aby doprowadzić go do
szału i zespolić go z sobą, był jedynym,
którego pragnęła i który ją zachwycał swoją
czystą duszą, oraz prześlicznem ciałem.
I dziś, gdy go traciła, nie cierpiało w niej
nic, prócz urażonej dumy.

Oto może najbardziej irytowała się na
siebie i starała się nawet pobudzić do odpowiedniego
cierpienia.

Napróżno, istniało jedynie wrażenie
porażki.

Tam, gdzie powinna była odnieść pewne
zwycięstwo, została pobitą, przez słabszego
w dodatku przeciwnika z przyczyny
swej własnej nierozwagi, rozumiejąc to, nie
potrafiła jednak czuć się nieszczęśliwą.

— Skończone\ — powiedziała sobie i zaczęła
się rozbierać.

W pierwszej chwili miała ochotę odjechać
z powrotem do domu, nie było jednak
pociągu, przytem bezmierne znużenie
owładło nią.

Wszystkie bezsenne, gorączkowe noce
wyczekiwania tego właśnie dnia z Adamem
odezwały się teraz w organizmie i paraliżowały
wszystkie inne uczucia.

Rozbierała się machinalnie, wtem jej
znużone, na wpół przymknięte oczy spotkały
się z drugiemi swemi oczami.

Z fotografji, nie zabranej przez Adama,
a którą on oparł o karafkę, uśmiechała
się do niej ona sama.

Patrzyła na nią, jakby przedrzeźniająco,
z lekkiem, pobłażliwem wygięciem ust,
tryumfalna, przemożna Lilith i zdawała się
pytać szydersko:

— Gdzież się podziała twa zła, uroczna
moc, jeśli odszedł od ciebie ten z tylu
wybrany?

Krągłe, obnażone już ręce kobiety opuściły
się wzdłuż postaci, zmęczona twarz
ożywiła się, a z sennych, na wpół przymkniętych
źrenic, wpatrzonych w fotografję,
trysła skra.

Krótki, nagły ból, jak zdławiony krzyk
chwycił ją za piersi, wzniósł się do gardła,
skłębił w niem, obejmując go, jak w zimny,
metalowy pierścień.

Prędko zdmuchnęła świecę, rzuciła się
na łóżko i już bez żadnej myśli usnęła natychmiast.

<tb %TB%>

Rano, zaledwie uczesała się, ktoś zapukał
zlekka do drzwi i wszedł Adam.

Zatrzymał się przy drzwiach, jego duże,
śliczne oczy, spoczęły z niepokojem na
twarzy Lilith, nie umiejąc z niej, jak zawsze,
nic wyczytać.

Po raz pierwszy widział ją w takim
stroju, a raczej bez stroju. Miała na sobie
jedynie jedwabną halkę i biały, przejrzysty
kaftanik.

Ramiona jej przebłysły ku niemu po
przez koronkowe wstawki, chciał się już
cofnąć, ale sięgnęła szybko po szal i otuliła
się w białą, puszystą wełnę.

— Proszę\ — wyrzekła obojętnie, patrząc
nań pytająco.

Adam nie poruszał się, po jego delikatnej,
pobladłej, przemęczonej twarzy widać
było, że nie spał tej nocy i staczał
ciężkie walki z sobą.

— Taki ładny dzień, ciepło, słońce,
myślałem, że pójdziemy razem\ — wyrzekł
nieśmiałym głosem, nie podnosząc na nią
oczu.

Miała ochotę uśmiechnąć się z jego
zakłopotanej miny, ale powiedziała tylko:

— Dobrze, zaraz się ubiorę.

— Zaczekam w korytarzu.

— Och nie potrzeba, ubiorę się i przy
panu.

Podniósł na nią swe lazurowe, przeczyste
oczy.

— Usiądzie pan tyłem\ — dodała i teraz
dopiero uśmiechnęła się swym miłym,
kuszącym uśmiechem, wyciągając ku niemu
rękę na powitanie.

Ujął ją pospiesznie i przycisnął gorące
usta, potem podszedł do stołu i usiadł tyłem,
rozwijając gazetę.

Ubrała się szybko, nie miał nawet
wyobrażenia, aby tak prędko ubierały się
kobiety.

Przy końcu prosiła go, aby jej przypiął
suknię, rzecz była łatwa, chodziło o zaczepienie
haftki o konik, który był przy
staniku, Adam jednak nie miał najmniejszego
pojęcia o kombinacjach stroju kobiecego,
smukłe jego palce drżały i więzły
w tkaninie wełnianego kostjumu, to też
namęczył się, zanim nareszcie przezwyciężył
trudności i w należytym miejscu pozaczepiał
haftki.

Lilith śmiała się nadobre.

— Nigdy nie miałem siostry\ — tłómaczył
się\ — a matka umarła mi tak
wcześnie.

Lilith opływała niezmożona ochota
uchwycenia w ręce tej cudnej, jasnowłosej
głowy, pochylonej ulegle nad sobą, i całowania,
pamiętała jednak o dniu wczorajszym,
przygryzła drgające usta i przybrała
ton zupełnej obojętności.

Dnia tego nie rozstawali się z sobą
ani na chwilę.

Na obiad wrócili do hotelu, Adam
zaproponował, aby go zjedli zamiast w sali
restauracyjnej, u niej w pokoju.

Przyniesiono dwa nakrycia, siedli nawprost
siebie, Lilith nalewała zupę i podawała
potrawy.

Stopniowo ożywiali się oboje, nie dotykając
najmniejszem słowem dnia wczorajszego.
Zachowywali się względem siebie
z pewną nieśmiałością, ale miało to
jakiś nowy urok.

— Zupełnie, jak młode małżeństwo
w poślubnej podróży\ — zauważyła z uśmiechem,
podając mu kawę.

Potem usiedli bardzo daleko od siebie
i rozmawiali aż do zupełnego mroku i znowu,
jak dawniej, temat wysnuwał się z tematu.

Wieczorem poszli do kawiarni ze znajomymi,
rozstali się dopiero po północy,
jak dwoje dobrych, szczerych przyjaciół.

Dni następne były podobne, wciąż
przebywali z sobą, Adam całkowicie zaniedbywał
swe zajęcia i towarzyszył Lilith bezustannie.

Gdy wieczorem odprowadzał ją, wstępował
zwykle jeszcze na górę i przepędzali
długie godziny na rozmowie.

Oboje żyli tem i nie starali się myśleć,
co będzie dalej.

W jeden wieczór Adam zasiedział się
dłużej, była już prawie druga w nocy i w hotelu
panowała niezgłębiona cisza. Ponieważ
pokój Lilith łączył się drzwiami z następnym
pokojem, rozmawiali półgłosem.

Siedzieli oboje na kanapie, ale w wielkiem
oddaleniu od siebie i mówili o jakiejś
bardzo poważnej kwestji, tymczasem Lilith
najniespodziewaniej rzekła:

— Skoro jesteśmy teraz w takiej braterskiej
przyjaźni, to możemy i do Włoch
razem pojechać.

Mówiąc to, podniosła ku niemu kuszące
spojrzenie swych mieniących, zwodniczych
oczu.

Adam zadrżał, jak drży zroszony liść,
gdy nań nagle powieje ciepły wiatr o wschodzie,
niosąc mu zapowiedź słonecznego
żaru.

Wpatrzył się w nią swemi lazurowemi
oczami marzyciela, które poczynały ciemnieć,
jak dojrzewające fijołki.

— Do Włoch z panią?... jakto, tak
we dwoje...\ — wyszeptał słabnącym w opozycji
głosem.

— Tak, we dwoje, a cóżby się nam
stać mogło?\ — spytała, nie spuszczając zeń
gorącego spojrzenia, które na jego białą
twarz rzucało płomienie nurtujących, a gwałtem
wstrzymywanych upragnień.

— A cóż robilibyśmy tam?

— To, co i tutaj, bylibyśmy ciągle
z sobą.

— Nazawsze?...\ — wyszeptał pytająco.

— Dokądby się nam nie znudziło, no
i dokąd wystarczyłoby pieniędzy\ — dodała
śmiejąc się.

— Ach tak\ — podchwycił.

— Niech pan pomyśli o tem\ — mówiła\ — uzbiera
dla siebie pieniędzy i pojedziemy.
Tam tyle słońca i kwiatów, będziemy
się kąpali w szkarłatnych różach,
jak ta... <g>ta</g> jedna <g>nasza</g> róża, którą tam
w dolinie dostaliśmy od dobrej staruszki,
pamięta pan Ada?...

Po raz pierwszy od tamtego dnia nazwała
go tak znowu... przytem propozycja
jej spadła nań niespodziewanie, a czyniona
była naturalnie, szczerze, a jednocześnie żartobliwie.

— Nie, to niemożliwe\ — powtórzył,
jakby do siebie i nie spuszczał z twarzy
kobiety oczu... jakby widział na niej... błękity
jezior... szpalery palmowe i domy z samych
purpurowych róż...

Odetchnął, jakby ich miłosna woń już
szła ku niemu.

— Mieszkalibyśmy... obok siebie...\ — rozpowiadała
dalej Lilith\ — a pan mieszkałby
jakby tam...\ — wskazała na zatarasowane
szafą drzwi sąsiedniego numeru.

Adamowi powieki poczęły nad oczami
latać... a i ręce także... że musiał użyć
wszystkiej energji, aby się nie trzęść całem
ciałem.

Lilith, jakby nie dostrzegała tego i ciągnęła:

— Tylko drzwi mogłyby być nie zamknięte
na klucz.

— Jakto...\ — wyrzekł, a nie mogąc
zapanować nad rozdrganemi ustami, ściął
je mocno, bo zęby dzwoniły o zęby... jak
paciorki.

— A gdybym ja nie mógł w nocy
spać... tam, przez ścianę do pani pokoju...
to... co? to co byłoby?...\ — spytał raptem
niezwykle śmiało i pochylił się tuż ku jej
twarzy tak, iż czuła rozpalony jego oddech.

— To przyszedłby... pan do mnie...\ — odpowiedziała
prosto zcichłym głosem.

Adam wyciągnął ręce przed siebie i zawołał:

— Na miłość Boską!...

W ciszy nocnej wykrzyk ten rozległ
się donośnie, rozniecając wokół namiętny...
niepowściągniony żar.

— Zapalilibyśmy świecę i zaczęli rozmawiać\ — zakończyła
Lilith obojętnym
głosem, jakby nie widząc podniecenia
Adama.

On, może pod wpływem jej imponującego
spokoju, z jakim swe projekty wypowiadała,
opanował się nieco i po chwili
zapytał prawie ironicznie:

— I pani myśli, iż tak naprawdę ów
platonizm przyjaźni trwałby między nami
wiecznie?

Podniosła ku niemu swe gorące spojrzenie...
i zaostrzającym się głosem wyrzekła:

— Jest tak, jak pan chciał...

Umilkła, odwracając się odeń.

Cisza, przepełniona gorączką szarpiących
się nerwów i bijących wzmożnie pulsów
otoczyła ich.

Lilith podniosła znowu ku Adamowi
oczy, które połyskiwały w nikłym blasku
tlącej się świecy nadnaturalnym, skrzącym
się płomieniem wabnych pokuszeń i wielemożnych
obietnic.

— I... byłoby, jakby pan chciał\ — dokończyła
cichym, przepalonym głosem,
i patrzyła weń wciąż... a on w nią.

Adam uczuł, że zaczyna w nim wszystko
kołować, że umysł jego, który dotąd
zawsze nad zmysłami panował, opuszcza
go, a on sam, gnany jakąś niewytłomaczoną
siłą, zatacza się i leci w jakowąś
otchłań, pełną słodkiej, lubieżnej woni.

Wyciągnął przed się ręce, jakby szukał
oparcia, potem wzniósł je do góry,
uchwycił za szalejącą głowę i odruchem
resztki kołaczącej w nim świadomej analizy
wymówił nieprzytomnym, rozbolałym
głosem:

— A co potem... co potem?...\ — powtórzył
i utkwił swe prześliczne, głębokie,
pełne przerażenia oczy w blednącą twarz
Lilith.

Opuściła głowę.

— Potem...\ — wyrzekła\ — i pocóż
myśleć.

— Jakto?\ — zawołał\ — więc <g>potem</g>
wrócić do normy, do zwykłych dni... ja tutaj
do narzeczonej, a pani naturalnie tam...
do męża.

— Inaczej być nie może\ — wtrąciła
niepewnie.

— Nie, to lepiej odrazu w łeb sobie
palnąć!

Zerwał się z miejsca i chwycił czemprędzej
za palto.

W sąsiednim numerze obudzono się
i słychać było niezadowolone narzekanie.

Delikatna, zazwyczaj tak łagodna twarz
Adama była wzburzona, jasne włosy zwichrzyły
się i rozpadły po białem czole,
a zciemniałe oczy wydawały się jeszcze
większemi, zaś czerwone, cudne usta wykrzywiły
się boleśnie.

Lilith patrzyła nań z zachwytem, nigdy
nie wydał się jej tak pięknym i tak
bardzo pożądanym, jak w tej chwili, nie
starała go się jednak zatrzymać, ani nawet
uspokoić, rozumiała, że byłoby to napróżno.

Pośpiesznie podał jej rękę i wybiegł,
a drzwi, nieumiarkowanie szarpnięte, zatrzasnęły
się za nim zbyt głośno, roznosząc
hałaśliwe echo po cichym korytarzu
uśpionego hotelu.

<tb %TB%>

— Czekam na panią już przeszło półtorej
godziny\ — wyrzekł zniecierpliwionym
głosem\ — gdzie też pani być mogła tyle
czasu?

Lilith podniosła nań uśmiechnione
oczy.

— Spotkałam Jumarta\ — odparła\ — i
tak zagadaliśmy się.

— A, pięknego Jumarta?... oczywiście,
można było zapomnieć, że czekam\ — powiedział
jeszcze bardziej rozdrażnionym głosem
i ściął usta.

— Pan zazdrosny?\ — spytała rozbrajająco\ — ale
przepraszam, gdybym wiedziała...
Cóż mnie zresztą obchodzi Jumart?

Wzruszyła ramionami i patrzyła w przedelikatną
twarz Adama, myśląc, jak jej się
wszystko w nim podoba, w istocie było
mu z tą irytacją ślicznie, wyglądał znów
na zagniewanego cudnego pazia.

Gdyby można odrzucić wszelkie względy...
gdyby można przełamać jego skropuły,
zapomnieć o owym przykrym dniu porażki
i wtulić się w tę olśniewająco białą
twarz i spotkać się z temi, jak wiśnia,
czerwonemi i, jak ona, soczystemi jego
ustami!

Na bladą twarz Lilith wybiegł rumieniec,
nie spuszczała zeń oczu. Stał przed
nią w palcie z podniesionym według swego
zwyczaju kołnierzem, smukły i wysoki,
duże jego lazurowe oczy miały w sobie
nieznany im dawniej niepokojący wyraz
utęsknienia i bezustannej walki z samym
sobą.

— Czy pani nie widzi, jak się męczę?\ — powiedział
roztłuczonym głosem\ — odkąd
pani tu jest, nie wiem, co się ze
mną dzieje, nie spałem ani jednej nocy,
przytem nie spełniam żadnych obowiązków,
na klinikę nie chodzę i zdaje mi się,
że wpadam w jakąś nerwową chorobę,
z której się nie uleczę.

— I po co to wszystko?\ — spytała.

— Błagam panią, niech pani wyjeżdża!

— Wszak może pan do mnie nie
przychodzić.

— Nie mogę, gdybym mógł!...

Jak stał w palcie opuścił się ciężko
na kanapę, wyraz jego twarzy i głos miały
w sobie tyle męki z przebywanej bezużytecznej
walki i wyrażały tyle udręczenia,
że Lilith zrobiło się go wielki żal, chciała
nań wołać:

— Dzieciaku, masz ukojenie, masz
amforę przy ustach, możesz się w nią zanurzyć
i pić, a tymczasem ty z pragnienia
gotów jesteś umrzeć!

Nie wyrzekła jednak słowa i w milczeniu
przypatrywała się tej ślicznej, zgnębionej
twarzy... i tym cudnym ustom, stworzonym
do pocałunków.

— Przecież jest tylu... tylu innych\ — mówił
dalej drżącym głosem skarżącego
się dziecka, któremu coś bardzo dolega,
ale z czego ono nie umie zdać sobie sprawy\ — i
dlaczego właśnie ja?... na co ja byłem
pani potrzebny?... na co ja właśnie?

— Tak, to prawda, czemu pan właśnie\ — powtórzyła
i oboje zamyślili się.

Lilith jednak rozśmiała się wnet i rzuciła
swobodnie:

— O tym jednak nie miało być mowy,
zresztą do niczego nie mam zamiaru
nakłaniać pana\ — dodała wyniośle.

Wstała i patrzyła nań wyczekująco,
jak gdyby chciała, aby odszedł.

Podniósł się ociężale z wypiekami na
swej białej, gładkiej twarzy.

— Widzę, że nie jestem już pani potrzebny,
czy mam dziś nie przyjść?\ — spytał
znagła zalęknionym głosem.

— Idę do teatru ze znajomymi\ — odparła
obojętnie.

— Ach, zapewne z Jumartem\ — podchwycił.

— Ze znajomemi paniami\ — wyrzekła
chłodno\ — trzeci numer loży, jeśli pan chce,
może pan przyjść.

Zaczął szarpać swe rękawiczki, a potem
uderzać niemi jedna o drugą, brwi
miał podniesione po nad opuszczonemi
oczami i usta ściśnięte, jakgdyby wstrzymywał
się od płaczu. Podniósł na nią
swoje umęczone szczere, czyste oczy i wyrzekł
bezsilnym, upadłym głosem:

— Przyjdę.

<tb %TB%>

Grano „Kordjana“. Kiedyś Lilith marzyła
o tym cudnym poemacie, dziś słuchała
go z roztargnieniem i rozczarowaniem,
wydawało się jej, że aktorzy grają
źle, bez pojęcia i zrozumienia, zacierali
wszystko, powtarzając wiekopomne zwroty,
jak papugi.

W drugim antrakcie przyszedł Adam,
uśmiechnęli się ku sobie i wyciągnęli ręce
pospiesznie, jak gdyby nie widzieli się już
od bardzo dawna.

Usiadł za krzesłem Lilith, owionął go
zapach jej słodkich, rozmarzających perfum,
przytem, gdy tylko wszedł, uderzyło go, iż
dziś wygląda ona prześlicznie.

Była w czarnej, lekkiej sukni, szeleszczącej
jedwabną podszewką. Czarność
stroju, w jakim widział ją po raz pierwszy,
ożywiała tylko jakaś wydłużona z białej
gazy kokarda, wyglądało to, jak motyl.
Z pod przezroczystej tkaniny stanika prześwitywało
ku Adamowi miodowe, o złotawym
tonie ciało, mógł obserwować dokładnie
krągłość rąk i ramion.

Doznawał wrażenia, że jest naga i tylko
przyrzucona ową przezroczystą czarną
tkaniną, która za lada poruszeniem obleci.

— Jaka śliczna suknia\ — szepnął.

W tej chwili zciemniono widownię,
podniesiono kurtynę, muzyka jeszcze grała
zcicha, jakby dźwięki dogorywały.

Lilith obróciła ku Adamowi twarz
i przechyliła się, aby ją dosłyszał, puszyste
jej włosy łechotliwie obleciały mu twarz,
zapach, idący od niej, wzmógł się i jakby
złączył z gorącym oddechem, co mu padał
na usta, jak spiekotliwy, żarny wiew.
Rozchylił wargi i wdychał w siebie bezświadomie
urok, jaki nań padał przemożny
i nie do zwalczenia.

Na scenie męczony wizjami Kordjan,
skradając się, walczył.

— „Słuchaj, ja mówię oczyma“\ — szeptała
Imaginacja.

— „Słuchaj, mówię biciem serca“\ — przerywał
jej Strach.

Słowa te raptownie padły między zajętych
sobą Adama i Lilith. Oddech jego suwał
się po prześwitujących jej ramionach,
jak pierwsza zapowiedź pieszczoty... wciąż
nachylała się ku niemu, to on jej, to ona
jemu opowiadali do ucha, twarze ich podówczas
zbliżały się ku sobie i ocierały.
W sąsiedniej loży zwrócono na nich uwagę,
lecz nie widzieli tego, owładnięci wzajemnem
podnieceniem.

— „Lecz patrz na oczy, nieruchome
oczy, gdzie się obrócisz patrzą za tobą“\ — wołał
na scenie Strach, a Imaginacja szeptała:

— „Czy czujesz woń jej warkoczy?“

— Ach!\ — westchnął zbyt głośno
Adam.

Pochylił się tuż nad Lilith w ten sposób,
że dotykał jej pleców lekko przyrzuconych.

Ona, zapatrzona w tej chwili na scenę,
wstrząsnęła się, a obracając twarz ku
niemu, spytała:

— Co się z panem dzieje?

— Nie wiem\ — wyrzekł również cicho
i patrzył w nią rozmarzonemi, wyczekującemi
oczyma.

— Ależ co wyprawiamy\ — wyrzekła,
uśmiechając się.

— Tak, jakby się już wszystko stało
pomiędzy nami\ — szepnął, westchnąwszy
głęboko.

— Przeciwnie\ — zaprzeczyła\ — wtedy
nic nie wyprawialibyśmy.

Teraz pochylili się ku sobie wzajem,
że rozpalone ich twarze złączyły się, nagle
rozpłonęło światło i wtargnęło pomiędzy
nich, jak niepotrzebna łuna.

Nie dosiedzieli do końca przedstawienia,
z wspaniałego bowiem dramatu robiono
parodję.

Gdy powracali we dwoje, było już
późno, po północy. Lilith wsunęła rękę
pod ramię Adama i szli tak przez zgaszoną,
wysadzaną drzewami ulicę, nie mówiąc
nic do siebie.

Przy bramie hotelowej podała mu rękę,
rzuciła krótkie „dobranoc“ i znikła
szybko za otwierającemi się drzwiami.

Adam był zdumiony, sądził, że, jak
zwykle, zabierze go do siebie, uczuł się dotkniętym,
nie raz jeszcze później odprowadzał
ją na górę, weszło to już niemal
w zwyczaj.

Wracał więc do siebie zgnębiony
i smutny.

Chłodny, jesienny wiatr podrywał mu
palto i wślizgał się przez rękawy, aż do
rozpalonego ciała, począł drżeć, w głowie
kołowało mu się, szedł więc, jak pijany.

Raptem zawrócił, zatrzymał się przed
hotelem i patrzył długo na ten duży, szary
budynek, który pochłonął Lilith.

— Co też mogła teraz robić i czemu
dziś tak odpędziła go?\ — rozmyślał.

Przyszła doń momentalna, szalenie
śmiała myśl: podejść do bramy, zadzwonić
i pójść do przemożnej Lilith.

— Co też powiedziałaby na to?...
czyż nie mógł uczynić tego?... wszak objawiła
mu wyraźnie, iż chce, aby był jej kochankiem,
a zatem niech się stanie, jako
chce ona!

Ścisnął oczy powiekami mocno, bo
taki nagły przypływ krwi uderzył mu do
skroni, że omało nie upadł.

Oparł się o ciemną latarnię i stał nie
wiedzieć, jak długo, gdy oprzytomniał, poszedł
do siebie, do swego kawalerskiego
pokoju, na nieznośną, nieskończoną, samotną,
bezsenną noc.

<tb %TB%>

Następnego dnia przyszedł, zaledwie
wstała, i razem wyszli na miasto, po południu
wrócili do hotelu, usiadła za stołem,
a on na kanapie.

Jasna jego głowa z białą twarzą odcinała
się od czerwonego obicia kanapy, jak
cudne zjawisko, Lilith z zachwytem nań
patrzyła.

— Dlaczego pani wyszła zamąż?\ — zapytał
raptem i bystro się w nią wpatrzył.

— To już było tak dawno\ — szepnęła
onieśmielona.

— Można nie kochać męża, mimo to
oddawać mu się z... obowiązku\ — wybuchnął
z rozdrażnieniem.

— To brzydkie\ — powiedziała.

— A jednak kobiety to potrafią\ — zawołał.

— Mój stosunek do męża jest czysto
zewnętrzny, fikcyjny\ — powiedziała, spuszczając
oczy.

Zerwał się z kanapy... objął dzielący
ich stół rękami.

— Czy tak? czy naprawdę tak?...\ — pytał
rozradowanym głosem.

— Cóż zrobię, jeśli pan nie wierzy.

Chwycił ją za rękę i poniósł do ust.

— Niech pan zabierze fotografję, już
podpisana.

Z ciekawością ujął fotografję i przeczytał
głośno:

— Złotolita nić pragnienia, jak woń
tuberoz, tak wabi i nęci tych dwoje, których
ramiona drżą i chcą się opleść.

Otworzył szeroko swe czyste, lazurowe
oczy, wpatrzył się w Lilith i powtórzył
w zdumieniu:

— Których ramiona chcą się opleść!

Lilith jednak stała spokojna i prawie
obojętnie patrzyła na jego podnieconą, na
pół przytomną twarz.

Schował fotografję i usiadł z powrotem
na kanapie, oparł o poręcz głowę
i przymknął oczy, nie czuł się na siłach
do rozmowy, był zupełnie wyczerpany walką
z sobą, kompletnie chory.

Zmrok poczynał zapadać, a raczej owa
szarość, zmrok poprzedzająca, siąkła wolno
przez okno i rozsnuwała się cieniami po
pokoju.

Lilith zbliżyła się i najniespodziewaniej
usiadła obok niego, drgnął i spojrzał
na nią błagalnie.

— Wie pan\ — wyrzekła\ — teraz, kiedy
już jesteśmy w tak dobrej, zażyłej przyjaźni,
jak pan chciał, to nietylko możemy
pojechać do Włoch, ale możemy sobie mówić
nawet „ty“.

— „Ty“!\ — powtórzył\ — zdaje mi się,
że nie ośmieliłbym się.

— I czemu?\ — spytała\ — ja gdy myślę
o panu, to nigdy inaczej, jak: Ada,
więc zapewne i pan.

— A ja zawsze... myślę\ — przerwał\ — o
pani, jak o... <g>pani</g> Lilith i nagle duże
jego oczy zwęziły się i rozlśniły namiętnym
błyskiem.

— A kiedy dwoje zaczyna mówić sobie
„ty“?\ — szepnął rozmarzonym, drżącym
głosem.

— Wtedy...\ — odparła żartobliwie.

Wdarło się milczenie, osobliwe i ciążące.

— Wie pan\ — przerwała z doskonale
przybraną swobodą\ — że mnie się bardzo
podoba nasza przyjaźń.

— Czy tak?...

— A wie pan\ — mówiła\ — miałam
raz przed przyjazdem taki dziwny sen...
o panu...

Zaczął nalegać koniecznie, by opowiedziała.

— Oto\ — zaczęła onieśmielonym głosem
i zarumieniła się, była teraz zupełnie
podobna do młodej rozkochanej dziewczyny\ — oto\ — powtórzyła\ — śniło
mi się bardzo
wyraźnie... że miałam gołą szyję...
a pan po niej tak się ocierał wąsami...
i czułam takie bardzo miękie dotknięcie...
o tak...\ — wzięła jego rękę i poczęła ocierać
się policzkiem.

— Ale ja tak nie umiem\ — dodała\ — nie
mam przytem wąsów...

— Mnie się też raz pani śniła... w dzień
swego przyjazdu, ale nie mogę powiedzieć,
jak...\ — odetchnął bardzo ciężko.

— Moje sny zwykle sprawdzają się\ — powiedziała\ — a
pańskie?

Adam całem ciałem drgnął.

— Moje sny...\ — powtórzył spiekłemi
ustami i wpatrzył się w podniesioną ku
sobie twarz Lilith.

Uczuł, że zaczyna się z nim dziać coś
niewytłomaczonego, ale że to coś napawa
go jakąś mocą, a raczej, że to jakaś nieznana
moc nim owłada. Zadziwiony, zbladłą
twarz oparł o kanapę, spływało ku
niemu radosne uczucie szczęśliwości, serce
łomotało, krew rozpalona przelewała się
w ciele i szła do mózgu wartką falą ukropu,
a ów trzymający wiecznie naturę na
uwięzi duch\ — rozum począł słabnąć, zupełnie,
jakby kędyś zanikł.

Adam przestał wojować z samym sobą,
po raz pierwszy czuł się z sobą w zgodzie.
Życiodajna władza instynktu wielmożniła
się w całym jego organizmie i wołała
z bezwzględną despotyczną siłą o swe
odwieczne prawa. Chciano je pogwałcić,
więc teraz ona natura, można i zwycięzka,
gwałciła na swoją korzyść wszystkie inne
odruchy i, przemógłszy je, tryumfowała.

Wszystko zanikło, wszelkie głosy rozsądku
wraz z nieubłaganym głosem chłodnego
rozumu poszły precz... jak gdyby nigdy
nie były w sprzeczności z sobą, a nawet
jakoby wcale nie istniały.

Duszę Adama wstrząsał nieprzezwyciężony
poryw napróżno ujarzmianego popędu
ku tej kobiecie i jak czystą była jego
dusza, tak przemożną była owładająca nią
namiętność.

Przestał widzieć siebie, widział tylko
Lilith, nie pamiętał o niczem, tylko czuł
gorąco jej twarzy, opartej o swoją rękę.
Przychodził szał i zrywał wszelakie tamy
formuł i wszystkie bramy etyczne walił;
etykiety obyczajowej pruderji odlepiały się
od żarnych tchnień uniesienia.

W pokoju była taka cisza, że oboje
słyszeli dokładnie nietylko swe oddechy,
ale i wzmożne bicie swych serc.

Pochylił się nad głową Lilith, otoczyła
go woń słodka, woń zabójcza, którą
znał dokładnie, którą tylekroć wchłaniał
w siebie.

I raptem, zupełnie bezświadomie, nigdy
bowiem nie umiał zdać sobie sprawy
z owej chwili, ilekroć o tem później myślał,
zniżył zupełnie twarz ku jej głowie
i wtulił usta w odkrytą nieco szyję.

Lilith omal nie krzyknęła, pod dotknięciem
tych płonących ust, najwyraźniej
uczuła muśnięcie miękkich, jak jedwab wąsów
zupełnie, jak we śnie. Wrażenie było
tak nagłe i nieoczekiwane, iż poczęła
drżeć z tego szczęścia, które nareszcie przyszło,
siedziała jednak bez ruchu olśniona,
jak w objawieniu czegoś nadziemskiego.

Po chwili wyciągnęła ręce, zarzucając
je wokół jego szyi z całą mocą swej namiętności.

On, zupełnie nieprzytomny, objął ją.
Zwężone ich obopólnym porywem źrenice
utonęły w sobie, lecz wnet zamgliły się
i zasunęły powiekami i tylko niewiadomo
kiedy i jak usta się wdarły w usta i już
nie mogły odpaść od siebie.

Przepadła miara i czas, wszystko tonęło
w haosie, z którego nie zdawali sobie
sprawy, zaprzepaszczeni w pocałunku.

Zapadł zupełny mrok, prawie ciemność,
z tego wyłaniała się tylko czerwień
kanapy i jasna głowa Adama.

Coś niejasnego wypływało z jego mózgu,
był to mus. Konieczność dyżuru
w klinice, zastępowano go tylekroć od czasu
przyjazdu Lilith, że już dziś było niepodobna
i trzeba było pójść, a on nie miał
siły oderwać się z ramion Lilith.

Wstał i ona z nim, byli tak spleceni,
iż nie potrafili się rozgmatwać, wodzili się
po pokoju, wciąż szukając ust.

Aby oprzytomnieć, <g>Adam</g> zapalił
świecę, powrócił jednak znów do Lilith,
która szeptała:

— Nie chodź!

Słowa te, jak śpiew tak wpadały w jego
uszy.

— Muszę\ — odpowiadał zdyszanym,
pragnącym głosem\ — muszę.

Znów znaleźli się przy kanapie, rzucił
ją na nią, sam przykląkł i patrzył na tę
upragnioną, która go wwiodła dokądciś...

Miał ją w swej mocy i mógł robić,
co chciał, a jednak nie myślał o tem, całował
ją tylko utęsknionemi ustami i patrzył,
jakby nie wierzył, iż jest to istotnie
owa Lilith.

— Nie chodź\ — powtórzyła.

— Muszę, a tak całowałbym cię całą,
całowałbym cię wszędzie, Lilith!

— Więc całuj!\ — wołała i zanim zdążył
pochylić się ku niej, objęła go gwałtownie
i całowała po prześlicznych oczach,
po twarzy i po ustach, po tych cudnych,
czerwonych ustach.

— Kocham cię, Ada, kocham cię\ — wołała\ — zostań...

Lecz on zrozumiał nagle, że jeśli nie
odejdzie natychmiast, stanie się rzecz nieodwołalna.

Zasugestjowany jego rozum nie rozpoczął
wprawdzie jeszcze swego panowania,
ale odzyskiwał już pewną władzę.

— Nie może się stać\ — upominał\ — nie
powinno!

Rozpaczliwym wysiłkiem Adam wyrwał
się z objęć Lilith i... uciekł.

<tb %TB%>

Po wyjściu Adama opanowało Lilith
szalone rozdrażnienie, poprostu przeświadczenie,
że jeśli odszedł w takiej chwili, to
odszedł nazawsze i że już nigdy taka
chwila nie powtórzy się.

Nie miała jednak czasu na rozmyślanie,
przyszli znajomi i zabrali ją do teatru,
potem do restauracji, Lilith poczęła pić
dotąd, aż umysł jej nie stępiał, mimo
to było w niej jedno: Adam, jego usta
i ten obopólny szał, który jednak zatrzymał
się na krawędzi...

Wróciła bardzo późno, następnego
ranka obudziła się z silnym bólem głowy,
była pewna jakiejś strasznej choroby i prawie
wyczekiwała na nią. Niespodziewanie
drzwi otworzyły się, a w nich ukazała
się bajeczna, jasna głowa Adama.

Ujrzawszy ją w łóżku, chciał się cofnąć,
ale przywołała go skargą:

— Jestem bardzo chora.

Podszedł, usiadł przy niej, nie zdejmując
palta, miał wypieki na twarzy i gorączkowy
połysk w ściemniałych oczach.

— Byłem tu jeszcze wczoraj\ — wyrzekł
zcicha, nie podnosząc na nią oczu\ — ale
nie zastałem.

— Byłeś!\ — wykrzyknęła radośnie\ — a
ja czułam się tak bardzo źle, poszłam
z niemi i piłam wino, bardzo dużo wina.

— I ja także piłem\ — szepnął\ — ale
wódkę, całe szczęście, że nie zdarzył się
wypadek tej nocy w klinice, bo nie wiem,
jakby się to skończyło.

— No widzisz, Ada, i po co? po co
się tak męczyć.

Uniosła się na łóżku, objęła go rękami
za szyję i całowała w usta.

Obnażone ręce otulały mu się wokół
twarzy, a rozwiane włosy padały mu na
policzki. Przymknął oczy i poddawał się
tym pieszczotom, jak urzeczony.

Zaraz jednak poszedł do apteki, w kilkanaście
minut wrócił, przynosząc lekarstwo
oraz pęk narcyzów.

Zadzwonił, przyniesiono śniadanie,
napoił ją, jak bardzo chorą. Lilith głowa
przestawała boleć, zaczęła się więc śmiać
swywolnie i ilekroć nachylił się, gwałtownie
całowała go.

Usiadł na łóżku i począł rzucać na
głowę jej kwiaty. Białe płatki narcyzów
odbijały żałobnie od ciemnych włosów,
przyczem przy najlżejszem poruszeniu spadały
i gdzieś ginęły.

— Trzeba szukać\ — szeptała.

Adam wtedy szukał na obnażonej szyi
i ramionach, dalej nie miał odwagi, brał
więc inny kwiat i rzucał na nią ponownie.

— Kocham\ — szeptała mu przy całowanych
ustach\ — kocham...

I wpatrywała się w tę jego prześliczną,
delikatną twarz, rozmarzone oczy i w cudne,
czerwone usta, które nareszcie pozyskała.

— Może kto nadejść\ — tłomaczył,
lecz nie usuwał się, ale poddawał namiętnym
pocałunkom.

Znowu tą niebywałą nieśmiałością
przypominał uroczego pazia z bajki.

Wyszukał biały kaftanik i nałożył na
nią, chcąc się odgrodzić, chociaż tym lekkim
batystem, oszytym przejrzystemi koronkami,
od jej nagich ramion.

Ktoś zapukał, Adam, nie zastanawiając
się, pobiegł do drzwi, wołając:

— Niemożna!

Zapóźno jednak, w otwartych drzwiach
ukazało się całe towarzystwo\ — panie i panowie.

Spojrzenia ich ogarnęły zmieszaną
twarz Adama i zatrzymały się znacząco na
leżącej w łóżku Lilith.

— Zachorowałam\ — wyrzekła spokojnie\ — aż
posyłałam po doktora, jest mi
już jednak lepiej, zaraz wstanę i pójdziemy
wszyscy razem na obiad.

— Wszyscy razem\ — uchwycił się tej
myśli Adam\ — ja nawet miałem iść w tej
chwili do państwa z tą propozycją.

Jedna z panien, studentka, rozśmiała
się, przyświadczając, że to dobra myśl, zauważyła
przytem, że przyjazd Lilith wykoleja
ich z „porządnego“ życia, zatem
jedna więcej knajpa, to już wszystko jedno.

— Co jednak państwo pomyślą sobie
o nas?\ — wyrzekł nieprzewidzianie
Adam.

Wszyscy skrzyżowali spojrzenia, zaskoczeni
tem niedorzecznem odezwaniem.

Lilith jednak, nie tracąc przytomności,
rozśmiała się serdecznie, Adam był tak
prześliczny z tem nowem swojem zmartwieniem,
że przebaczała mu jego dzieciństwo,
a nawet dodawało mu to w oczach
jej uroku.

— I cóż\ — zawołała wesoło\ — mniejsza
z tem i tak nie pomyślą więcej... niż
myśleli dotąd.

— Hm!... naturalnie\ — mruknął jeden
z mężczyzn i zazdrośnie spojrzał w szczerze
zakłopotaną twarz Adama.

— Pójdziecie na dół do restauracji\ — komenderowała
Lilith\ — zamówicie obiad,
a ja przez ten czas się ubiorę.

Podczas tego obiadu Adam z Lilith
nie przemówili do siebie ani słowa. On
nawet unikał jej spojrzeń, mimo to oczy
ich wciąż się szukały mimowoli, oddając
się sobie.

Był blady i wogóle wyglądał inaczej,
w twarzy miał szczególne skupienie,
a w oczach, które dziś wydawały się jak
wielkie nicejskie fijołki, było coś, co zastanawiało
Lilith, jakby jakieś zdecydowanie
i postanowienie, które jednak pragnął
zaprzepaścić, a które wbrew temu powracało
i zmagało wszystko inne.

Nie widziała go takim nigdy jeszcze,
patrząc nań, myślała, że jednak jest to
pierwszy w jej życiu mężczyzna, w którym
była ta przedziwna harmonja, niezwykłe
zestawienie wyjątkowej urody z prostotą
i dobrocią duszy.

Jakże w niczem nie przypominał tych
przystojnych, z grubymi karkami, dobrze
odżywianych mężczyzn, ani owych słynnych,
pięknych, jak lalki, panów.

Nic z tego! on zawierał prześliczność
samą w sobie i był z nią związany tak
ściśle, że był nią samą... jak kwiat leśny,
a niezwykły, że choć nań padną oczy przechodnia,
to mu nie przyjdzie myśl zerwania
go, tylko nań popatrzy i pójdzie dalej.

Każde poruszenie jego smukłej, zgrabnej
postaci ogromnie naturalne miało wdzięk
nieporównany, wprost zadziwiający, a on
sam robił wrażenie, iż nie przeczuwa, że
wszystko w nim jest do tego stopnia prześliczne.

Niewiadomo czemu zaczęto pić wódkę,
piwo, nakoniec wino i to dużo.

Lilith ze zdziwieniem zauważyła, że
zachęcał do tego właśnie Adam, wciąż napełniał
kieliszki jej i sobie, gdy podano
już kawę, szepnął coś usługującemu i w chwilę
potem wniesiono szampana.

Podniecenie wzrastało, Lilith piła bez
umiarkowania, ożywiła się i, wbrew zwyczajowi,
poczęła dużo mówić. Wznoszono
dla niej toasty, wtedy podniosła swą wydłużoną
szklankę z szampanem i zawołała:

— Niech żyje kult ciała! Odrzućmy
od siebie pruderję i wznieśmy toast na
cześć rozkoszy... Zrozumiejmy głęboką
poezję i wielkość <g>chwili</g>, odrzucajmy codzienne,
liche namiętności, ale nie pogardzajmy
tem, co jest w nas samych prawdziwem
i wzniosłem, nie okłamujmy się
fałszywą cnotą, idźmy za naturą, nie niszczmy
w sobie wszechpotężnego, życiodajnego
instynktu!...

Adam porwał się z miejsca i rozszerzonemi
oczyma patrzył w nią z przerażeniem,
zbladł jeszcze bardziej, pragnął, aby
zamilkła, aby się opamiętała i nie wiedział,
jak na nią wpłynąć.

Nie patrzyła nań wcale, oczy jej, zazwyczaj
połyskliwe, teraz były tak świecące,
iż nie było w nich nic, prócz szklących
promieni, które siały wokół jakiś kuszący
czar rzeczy zakazanych, a ciągnących
ku sobie odwieczną mocą prawdy.

Rozdrgane usta Adama pomimo wiedzy
wymówiły wyraz, który w nim wciąż
tkwił, staczając bezużyteczne walki.

— Rozum, a rozum?...\ — wyszeptały.

Słowo to przyszło do Lilith, jak chłodny
wiew rozsądku.

— Rozum...\ — powtórzyła.

Na jej wabne, wilgotne od wina usta
wybiegł uśmiech ironji.

— Należy\ — wyrzekła\ — „przyznawać
instynktom słuszność i rozumowi także,
należy powodować się instynktami, rozum
zaś nakłonić, by słuszne powody miał na
ich poparcie“. Powiedział to jeszcze Sokrates.

— Brawo Sokrates! Brawo Lilith!\ — zawołała
studentka, gryząc swój kieliszek
i zalewając stół szampanem.

Wszczynał się zamęt, prawie wszyscy
mówili jednocześnie, każdy głośniej od drugiego,
a nikt nikogo nie chciał właściwie
słuchać\ — choć każdy chciał być słuchanym,
w to wpadł łoskot wyskakującego
korka z nowo otwieranej szampanki.

Szklanki napełniły się ponownie...
wino musowało drobnemi perełkami kropli
i mieniło się w elektrycznem świetle.

Lilith wyciągnęła swój kieliszek do
Adama, on także, spojrzeli sobie głęboko
w oczy, wdzierając się niemi do dna swych
szukających się istot.

Nikt już teraz nie zwracał na nich
uwagi, trąciwszy się kieliszkami, ponieśli
je do ust, nie odrywając od siebie spojrzeń.

Wypiła duszkiem, Adam nalał ponownie,
wtedy Lilith znów wyciągnęła ku
niemu kieliszek i wyrzekła:

— „L’homme vraiment libre ne veut
ce qu’il peut, et fait ce qu’il lui plait“,\ — i
przechylając głowę, dodała filuternie:

— Zdanie to przesyła panu Rousseau
do rozważenia.

Umilkła, uczuła wzmagający się szum
i zamęt w głowie, chciała coś jeszcze przytoczyć
na poparcie swej sprawy, ale już
wszystkie cytaty uciekły z jej mózgu, choć
jeszcze przed chwilą miała ich tak wiele.

Zdawała sobie jednak jeszcze sprawę
ze swego stanu, jak i z tego, że towarzystwo
jest najzupełniej pijane.

Podniosła się, nogi jednak chwiały się
pod nią, musiała oprzeć się o krzesło.

— Dosyć\ — powiedziała stanowczo\ — nie
piję więcej ani kropli.

Adam natychmiast wstał także i podszedł
do niej.

Nie było to opamiętaniem dla wszystkich,
dopiero puste butelki zakończyły
sprawę, poczęto się rozchodzić, rozkołysanym
chodem nóg balansujących.

Zostali we dwoje przy pozalewanym
stole.

— Idziemy na górę\ — wyrzekła.

Adam, bardzo blady, stał przed nią
z opuszczoną głową i przyciętemi ustami.

Przeszli przez wązki, przesiąknięty sosami,
korytarz restauracyjny i weszli na
szerokie schody, Lilith szła przodem, trzymając
się mocno poręczy.

W pokoju było ciemno, usiedli obok
siebie na kanapie.

— Kocham cię\ — szepnęła.

— Nie, nie...\ — zaprzeczał\ — to nie
miłość, to zmysły, to szał.

— Ach więc szał!\ — zawołała\ — wszystko
jedno, ale cię kocham i nie pójdziesz
odemnie, bo zginę, bo przepadnę!

I nagle w rozkołowanym szampanem
jej mózgu ukazało się z niebywałą przelotną
jasnością wszystko to, co w niej było
i co przemyślała. Zaczęła wyrzucać z siebie
bezładne, a jednak nieubłaganie konsekwentne
dowodzenia, argumenty, na jakie
Adam nie potrafił nic przeciwstawić,
powtarzał więc tylko z uporem manjaka:

— To szał, to szał!

Rozmowa przerwała się, usta ich bowiem
zbiegły się w gorączkowym rozpędzie,
pomimo jednak pocałunków, uniesienia
i przytępionej winem samowiedzy,
w umyśle Adama na kształt ćwieku tkwił
wyraz „szał“, jak gdyby nie był on takim
samym czczym wyrazem, jak miłość, ukutym
przez ludzki słownik.

Na zasadzie tych dwóch wyrazów
w mózgu Adama trwała bezcelowa walka,
refleksje zabijały piękno chwili.

— Muszę iść\ — wyrzekł.

Lilith zdrętwiała, przez sekundę dusza
jej przeszła męczarnię wywrotu.

Objęła go rękami i całowała, nie mówiąc
ani słowa.

— Wrócę, zaraz wrócę\ — powtórzył
upadłym głosem\ — chcę tylko otrzeźwieć.

Nie oponowała, patrzyła, jak wychodził,
i prawie głośno rozśmiała się, usłyszawszy,
że ją zamyka na klucz, jakgdyby
zmuszając się tym sposobem do koniecznego
powrotu.

Zamknięta Lilith siedziała chwilę,
oparłszy głowę o kanapę, cała przepojona
pocałunkami i żarem, jakie w niej nieciły.

Czyniło się jej jednak mdło i każda
rzecz, jaką na sobie miała, poczynała ją
niewymownie uciskać, zatem, bez zdawania
sobie z czynności swych sprawy, zaczęła
zrzucać z siebie po kolei ubranie.

Pomimo gorąca chwyciły ją dreszcze,
rozebrana do koszuli wsunęła się do łóżka,
dreszcze jednak nie ustawały, trzęsła
się, jak w paroksyzmie febry.

— Gdyby usnąć\ — myślała z umęczeniem.

Raptem uderzyła ją świadomość,
że Adam wróci, że trzeba coś na siebie
włożyć, że tak niemożna...

Na myśl, iżby ją tak zastał, przyszedł
do niej młodzieńczy, dawny, zupełnie dziewczęcy
wstyd.

Czemprędzej wyskoczyła z łóżka i drżącemi
rękami rozpoczęła szukać ubrania,
nie mogła jednak natrafić na część należytą,
nareszcie wynalazła halkę i już miała
ją nałożyć, gdy usłyszała klucz, obracający
się w zamku, przerażona, rzuciła spódniczkę
i wskoczyła do łóżka, szczelnie nakrywając
się kołdrą.

— Czyżbym istotnie była tak pijaną?\ — zadała
sobie pytanie.

Adam, wszedłszy, przedewszystkiem
skierował się do kanapy, a nie znalazłszy
tam Lilith, począł pytać:

— Lila, gdzie jesteś?

Zdziwiony milczeniem, wołał strwożonym
głosem:

— Czy tu niema nikogo?

I znowu wołanie to pozostało bez odpowiedzi,
a głos rozlegał się w ciszy pokoju
przestraszająco.

Rozpoczął poszukiwania, przyczem
zawadził o rozrzucone po podłodze suknie,
niespokojny zapalił szybko świecę i dopiero
teraz dostrzegł Lilith i jej nieruchome,
utkwione w siebie, pałające oczy.

Chwilę patrzył na nią w zdumieniu,
potem podszedł i głosem przenikliwym,
jaki po raz pierwszy słyszała u niego,
spytał:

— Czemu się położyłaś?

Nie umiała znaleźć na to odpowiedzi,
choć posądzenie, jakie mogło zrodzić się
w nim, iż <g>przygotowała</g> się, policzkowało
ją.

Stał przed nią, jak sędzia, i wpatrywał
się długo w jej drżącą, rozgorzałą
twarz, potem, sięgnąwszy do kieszeni, począł
wyjmować prześliczne czerwone jabłka
i układać je na stole.

— Po co?\ — spytała, uderzona widokiem
tego rodzaju owoców w tej właśnie
chwili.

— Dziwny apetyt przyszedł mi\ — odrzekł
jedząc, podał Lilith, prosząc, aby
choć skosztowała, zanurzyła więc swe dygoczące
zęby i ugryzła kawałek.

— Jak w raju...\ — szepnęła i zwarła
powiekami oczy mocno, z całej siły.

Adam zdmuchnął świecę, w pokoju
jednak było jasno, wpadało tu przez okno
światło od latarni podwórzowej.

Lilith słyszała kolejny szelest zrzucanego
ubrania, był on prędki, coraz prędszy,
aż przeszedł w niecierpliwe szarpanie.

Leżała bez ruchu, wszystkie myśli zatamowały
się w niej, nadzieja urzeczywistniająca
się ścisnęła jej piersi i stłoczyła
w nie bezmiar zawikłanych, nieujawnionych
skojarzeń przejmującej ciało żądzy.

Zbliżył się, siadł przy niej i pochylił
do rozwartych, wyczekujących ust.

Zapach czerwonych jabłek, woń narcyzów,
słodki, lubieżny zapach perfum,
połączone z dymem tytoniowym, przyszły
ku ich złączonym głowom i otoczyły, jak
tumanem.

Wszechpotężny poryw pożądających
się ponad wszystko istot niweczył wszelkie
bezużyteczne, sztuczne, nie prowadzące
do zwycięztw walki Adama.

Ginęły próżne usiłowania rozsądku,
zaprzepaścił się w uścisku.

Względy prawowierności i przynależności
roztapiały się w szale\ — wyzbyci z wszelakich
zobowiązań, opętani niepamięcią,
stali się nakoniec wyzwolonymi!

Przestało istnieć wszystko, prócz nich
samych, właściwie i oni przestali istnieć
oddzielnie, byli w sobie. Nieprzerwany
pocałunek niósł ich po za sferę światowych
poglądów.

Przeciwdziałające opozycje skrytych
przesądów, opętujących dusze, nareszcie
przepadły. Rozum umilkł także, zapanował
po nad nim instynkt.

I rozpoczął się uświęcony zobopólnem
upragnieniem, przelaniem się istoty w istotę,
święty w szale miłosnego uniesienia\ — coitus!

Namiętny, drażniący, życiodajnie lubieżny
zapach rozgorzałych ciał wsiąkał
w woń szkarłatnych, napoczętych jabłek
i wraz z zapachem drżących, smutnych,
ślubnie białych narcyzów kłębił się po pokoju
i kołysał, jak kadzidlany dym w nawie
kościelnej przy uroczystym obrządku.

Bezszelestne pocałunki tamowały oddech,
który wybiegał wzburzony, gorączkowy
i w bezmiernej, potencjalnie żarnej
ciszy pluskał, jak tajemnicze, płonące
w czerwonym zachodzie wody południowych
jezior.

I szły godziny bez liczby... i płynął
czas bez snu w ciemnej nocy... i szły poufne
szepty, pieszczota goniła pieszczotę.

W onej nocy misteryum wszystko
stało się blizkiem i zapoznanem, dziw przestał
być dziwem i już nie było rzeczy tajnych
między Adamem i Lilith\ — byli świadomi
siebie.

<tb %TB%>

Najniespodziewaniej usłyszeli dobieranie
się do drzwi, Adam w przerażeniu wyskoczył
z łóżka, w tejże chwili drzwi otworzyły
się na ścieżaj.

Światło z korytarza wtargnęło wprost
na nagie ciało Adama, ukazując w całym
powabie smukłość i krągłość jego kształtów.

On sam, odchodząc od przytomności,
nie wiedząc, co robi, zamiast ręce opuścić,
wzniósł je w górę i, niby dziewczyna, przysłonił
piersi.

Dał się słyszeć zdumiony, krótki okrzyk
kobiecy:

— A!... a!...

Następnie drzwi zatrzasnęły się z impetem.

Lilith, patrząc na to, zanosiła się od
śmiechu, istotnie, sytuacja była nad wyraz
komiczna, a wywołało ją roztargnienie Adama,
który powróciwszy, drzwi wprawdzie
zamknął, ale zupełnie niepotrzebnie, klucz
wyjął i położył wraz z jabłkami na stole.

W porze tej pokojówka zazwyczaj
przychodziła słać łóżko na noc, czyniła to
podczas nieobecności Lilith, to też i dziś,
nie widząc klucza w zamku, była przekonana,
iż pokój jest pusty, drzwi zatem
otworzyła swoim drugim kluczem.

— Skompromitowałeś mnie\ — śmiała
się Lilith.

— Ale ja, jakże ja potem stąd wyjdę!\ — mówił
Adam\ — spotkam tę dziewczynę
niezawodnie.

Był zajściem tem zrozpaczony, wstydliwość
jego poruszona była do głębi, nie
wyobrażał sobie, aby kiedykolwiek bądź
miał się przedstawić w ten sposób kobiecie.

— Nie martw się\ — pocieszała go\ — jesteś
tak śliczny, że mógłbyś wszystkim
damom pokazywać się nago.

Objęła go rękami za przejasną głowę
i przesuwała palcami po jego miękich, jak
pela, włosach.

— Coś uczyniła ze mną, Lila?\ — szeptał,
wtulając swe cudne usta w jej piersi.

— Coś uczyniła\ — powtarzał, wpatrując
się w nią zamglonym wzrokiem rozmarzonych
pobudliwą rozkoszą źrenic.

Przypomniał sobie, jak raz, przed dwoma
laty koledzy upili go i powieźli... wyśmiewając
się z jego niewinności, wtedy...

Na wspomnienie to jeszcze teraz
wstrząsał się obrzydzeniem. Podówczas powiedział
sobie, że nigdy nie uczyni tego po
raz drugi, i nie uczynił.

— Jakże to zupełnie co innego!\ — wyrzekł
zcicha i oplótł się swem gładkiem,
jedwabistem ciałem wokół ciała Lilith.

Popadł w rozkosz, o jakiej tylko marzył,
o jakiej nigdy nie miał pojęcia i nie
wyobrażał sobie, iż przyjść może.

I nagle uderzyła go błyskawiczna
myśl:

— Lila\ — zawołał\ — a gdyby zamiast
pokojówki twój mąż...

Umilkł, przejęty grozą przypuszczenia,
a raczej powracającą świadomością...
uczynku.

Ale Lilith zamknęła mu usta swemi
płonącemi ustami, a potem powiedziała
niedbale, obojętnie:

— I cóż? zabiłby nas... ale już przecież
<g>po tem</g>, już przeżyliśmy.

I wtulając się twarzą w jego twarz,
szepnęła pieszczotliwie, rozkosznie, stłumionym
głosem:

— Żyj chwilą, Ada!

I na nowo ramiona ich wyciągnęły
się wzajem, zganiając zmorę budzącego się
mózgu.

<tb %TB%>

Następnego dnia Adam wyszedł tak
późno od Lilith, że gdy powrócił od siebie
w parę godzin, zapadał już mrok. Powrócił
zgnębiony, smutny, zupełnie zrozpaczony.

Usiadł na krześle, nie zdejmując palta
i bladą, zmęczoną swą twarz oparł o twarz
Lilith.

— Co ci jest, co się stało?\ — pytała
z niepokojem, choć domyślała się przyczyny
wyrzutów.

— To podłość, to nikczemność, jak
mogłem podobnie postąpić względem twego
męża, który zawsze był dla mnie serdeczny.

— Nie myśl o tem\ — prosiła, gładząc
go po włosach i całując po oczach.

— I co teraz będzie, co powiem narzeczonej,
w jaki sposób zerwę, nie potrafię
zerwać, chyba, że ona...

Lilith wstała z jego kolan i, zapaliwszy
światło, śledziła go bacznie. Nie przeszkadzała
mu wyżalić się, przytem zachwycało
to ją, było tak szczere, tak naiwnie
czyste, iż otaczało go dziwnym, nowym
urokiem.

— Lila, my musimy zapomnieć o tem,
co się stało!

— Los sam przyniesie rozwiązanie,
niepotrzebnie się męczysz\ — wyrzekła\ — stało
się, bo musiało się stać... już teraz
niema co nad tem myśleć.

— Nie, ja tak nie mogę podwójnie,
nie potrafię, my już nie zobaczymy się więcej,
jeśli nie wyjedziesz, to ja wyjadę,
ucieknę.

— Jakto, teraz, <g>po tem</g>?\ — spytała
zdumiona\ — teraz?\ — powtórzyła.

— Trzeba było to uczynić <g>przed
tem</g>\ — chciała dorzucić gniewnie, ale tylko
wpatrzyła się z politowaniem w jego rozdrażnioną
twarz.

— Nie potrafię żyć chwilą\ — wyszeptał
zdławionym głosem\ — dopóki byłem
z tobą, nie myślałem o tem, nie wiedziałem,
co robię, coś w mózgu zamknęło się
na ten czas, ale teraz czuję swój haniebny,
zdradziecki czyn. Lila, wyjedź!

Z początku starała się mu tłómaczyć,
sądząc, że jest to chwilowe podrażnienie,
które przejdzie, potem jednak zaprzestała,
widząc, że się to na nic nie przyda, zrazu
patrzyła nań z podziwem, potem z irytacją,
aż wszystko to spłynęło w osłupienie.

Dochodziła do wniosku, że nie przekona
go, bowiem pojęcie przestępstwa zbyt
silnie owładło jego duszą; widziała już teraz
jasno, że on nigdy nie potrafi wznieść
się po nad to pojęcie, że z przyczyny tej
stał się istotnie nieszczęśliwym i cierpiał.

— Czy ty rozumiesz, co chcesz uczynić?\ — spytała
go nagle głośno i szorstko.

Jej zazwyczaj połyskliwe, wabne oczy
stały się tak ostre, że poprostu okaleczały
Adama.

Stał przed nią z opuszczoną głową,
nie podnosząc oczu, jak skazaniec, który
sam się wydał na stracenie, a tak przekonany
o swej winie, iż nie chce ratunku
i wyczekuje tylko na karę.

— To zabawne\ — zawołała szydersko\ — w
legendzie przynajmniej Bóg wypędził
Adama z raju, a w rzeczywistości...
ty... ty sam dobrowolnie wypędzasz się!...

Mówiąc to, patrzyła nań bezlitośnie,
cięła spojrzeniem, jak chłostą, jego umęczoną,
a mimo to śliczną twarz.

— Tak... tak...\ — przywtórzył zgasłym
głosem\ — ja sam, bo inaczej być nie
może.

— To szaleństwo, zastanów się\ — wyrzekła
łagodniej.

— Ja wiedziałem, że to nie może się
stać\ — powtarzał swoje\ — ale przy tobie
coś się ze mną robi, zapominam o wszystkiem.

— I to ci powinno wystarczyć, to ci
powinno wyjaśnić. Ale właściwie, nad
czem tu rozmyślać? wszak się już stało,
a nieodwołalną jest rzecz, która się stanie.

— Ale nie może się powtórzyć\ — powiedział\ — powtórzenie
to nowa zbrodnia.

— Co... co?... jakto?... czy nie widzisz,
do czego cię doprowadza twoje fałszywe
rozumowanie? Ada, pomyśl, wszak
to księżowska etyka, w ten sposób spychasz
mnie do rzędu istot upadłych... do
prostytutek, czy ty tego nie pojmujesz?

— Ciebie? nie, nigdy, Lila, ja ciebie?...
ale wszak ty wiedziałaś, ty dobrze wiedziałaś,
że ja nie jestem zdolny do pokątnych
romansów, że ja mogę iść tylko prostą
drogą; wiem, że każdy inny, ale ja nie mogę,
pojmuję to, że możesz mnie nazwać
głupcem, ale, Lila, chciej mnie zrozumieć.

Złożył ręce i uniósłszy swą zbladłą,
cierpiącą twarz, patrzył na Lilith błagalnie
swemi przecudnemi, lazurowemi oczami,
których spokój i czystość zmącone były
już raz nazawsze.

— Ach, rozumiem cię, rozumiem\ — podjęła
niecierpliwie i obelżywie drwiąco\ — tylko
ty sam siebie nie rozumiesz, to jest
wprost idjotyczne, to...

Raptem umilkła, rozszerzonemi znagła
jasnowidzeniem oczami wpatrzyła się
w tę śliczną, umęczoną samotorturą twarz
Adama.

I oto, gdy zdawać się mogło, że go
już pozyskała, że już jest pod jej władzą
bez odwrotu\ — wszystko rozlatywało się na
nowo.

Przychodziło do mózgu Lilith odrętwienie
z jakiemś obcem uczuciem sztywnego
zimna, które z nieubłaganą logiką
wskazywało:\ — <g>omyłkę</g>.

Dotąd przeczuwała, że to nie jest <g>ten</g>,
że on nie potrafi odrzucić od siebie tych
małomieszczańskich tradycji o cnocie. Cudzołustwo,
którego tylekroć zarzekał się
w dzieciństwie w pacierzu było dlań zbrodnią
po nad zbrodnie, nie umiałby żyć
w niem.

I oto owa czystość, odróżniająca go
od ogółu mężczyzn, która tak bardzo podobała
się Lilith, teraz mściła się na niej
samej i odbierała go.

Z gorącego jej uścisku wynosiła go
na powrotną drogę obowiązków.

— Czy to wszystko nie wynikało
z braku temperamentu\ — rzuciło się w niej
przelotne pytanie\ — i zgasło bez racji. Tak
czy owak widziała, że było próżnem przekonywać
go, bo wzrósł z tem pojęciem
i że nawet ona, przemożna Lilith, nie zdoła
zeń tego wyrwać.

Że gdyby nawet stosunek ich trwał,
zamiast szczęścia i upojenia, niósłby z sobą
tylko zgryzotę.

Przetrawiając to, jakby w sobie zamarła,
stała się drętwą, jak na pół żywą
już nie z przyczyny, że miała się z nim
rozstać nazawsze, ale dlatego, że to znowu
nie był <g>ten</g>.

Adam, widząc jej dziwny stan, przeraził
się. Chwycił ją za obie ręce i wołał:

— Lila, nie bądź taka, przemów choć
jedno słowo, mów najgorsze, ale się odezwij!
Ja nie chcę ci dokuczać, ach, jestem
niegodziwy, jestem podły!

Wpadał w coraz silniejsze wzburzenie,
obejmował ją, potrząsał i błagał, całując po
sztywnych rękach.

Ona jednak była, jak obumarła, jak
oniemiała.

— Uczynię wszystko, co chcesz\ — zawołał
nakoniec z rozpaczą\ — tylko przemów,
wszystko uczynię, cokolwiek zażądasz!\ — zawołał.

I oto Lilith mogła zwyciężyć, mogła
paść mu na usta, zespolić znów z sobą,
wykorzystać te nieopatrzne słowa, na zasadzie
ich wymódz przyrzeczenia.

Najniedorzeczniejsze, a nieodwołalne
przysięgi gotów był złożyć owej chwili na
jej żądanie.

Pojmowała to dokładnie i mimo to
nie uczyniła ani jednego ruchu, a pozwalała
mu odejść od siebie na zawsze, nie spojrzawszy
nań i nie wymówiwszy ani słowa.

Ta zobopólna męka trwała nie wiedzieć
ile godzin, Adam, nie uzyskawszy
nic, odszedł.

Lilith została sama w ciemnym pokoju
i w nią wstąpiła jakaś przeraźliwa
ciemność, wzierała pustka.

Dusza jej przeobraziła się, jakby w drewniane
pudełko, z którego raptem coś się
wysypało.

Położyła się na łóżko i patrzyła w ciemnię
oczami, które nic nie widziały. Ogołocony
mózg nie posiadał ani jednego skojarzonego
pojęcia, miał w sobie otępiałość,
jakichś wtórnych wyobrażeń, nawet jakby
raczej tylko ich formy, i nie wiedzieć, z jakiej
przyczyny wypełniony był temi nieodgadnionemi
słowy:

— Mane, Tekel, Fares.

Mijały nocne godziny, biły hejnały
jeden za drugim, aż do samego ranka,
a w umyśle Lilith były tylko owe trzy
słowa.

W końcu poczęła je rytmicznie zcicha,
zupełnie, jak we śnie, powtarzać, potem
coraz wyraźniej.

I w ciszy nocnej płynęły tajemnicze,
niewyjaśnione słowa: Mane, Tekel, Fares.
I rozbijały się o puste ściany pokoju, jak
smutne, tragiczne zagadki bytu.

I działo się to w tym samym pokoju,
w którym poprzedniej nocy szły żarne
szepty, złączone z szelestem pocałunków,
oplecionych zapachami jabłek, kwiatów,
perfum i ciał, szalejących w orgji pieszczot.

Narcyzy jeszcze woniały, jak owej nocy,
jak w owej chwili, gdy się dokonywał
obrzęd wyzwolonych istot, nieusankcjonowany
tradycyjnym obrzędem.

Czuć było jeszcze lubieżny zapach miłosnych
oplotów... I z tego samego miejsca,
na którem wzniesiono ołtarz i gdzie
się dokonało misteryum nad misteryami,
skąd wczoraj wypływał hymn miłosny,
dziś\ — szła niezrozumiała skarga i tak szydziła,
jak szydzi znikomość w chaosie zdeptanych,
a wciąż odradzających się tworów.

Mane, Tekel, Fares.

<tb %TB%>

Rano Adam wrócił, przyszedł, jak
gdyby nie było dnia wczorajszego.

Nie uczyniła mu żadnej wymówki,
patrzyła nań bez radości, raczej ze smutkiem.
Był bardzo zmieniony, jego biała,
świeża, zwykle nieco różowa, twarz stała
się blada i znużona, oczy zciemniałe gorzały
niespokojnym blaskiem i były podkrążone
fijoletową obwódką.

Nie zbliżała się doń, on sam ujął ją
za ręce i całował.

— Gdybyś wiedziała, Lila, co się ze
mną dzieje\ — szeptał\ — chodzę już od piątej
rano na dworzec, myślałem, że nie zobaczę
cię już, że odjedziesz.

Oparł swą rozbolałą, znękaną, jasną
głowę o piersi Lilith i siedział tak, jak bardzo
chore, zmęczone dziecko.

Lilith przyszły na myśl słowa, które
przez całą noc były w niej, teraz je dopiero
sobie przypomniała, dziwiąc się, iż mogła
popaść w taki niewytłómaczony stan.

Patrzyła na Adama w milczeniu, z przykrem
przeświadczeniem, że jednak on nie
pójdzie za nią, to jest, że nie będzie tym,
którego ona przemieni, który patrzyć będzie
na zatargi świata z pobłażaniem.

Było już w niej pewnem, że nie potrafi
się on wznieść do uznania kultu ciała,
szału i że nie pojmie nigdy, że życie jest
właściwie chwilą, że szczęście jest także
jedynie chwilą, że nie wolno psuć chwili,
bo się psuje życie.

Uważał się za przestępcę i uznawał
za konieczne wejść na drogę pokuty, aby
powrócić do filisterskiej cnoty.

Na to nie było rady, żałowała go,
mimo to już mu nic nie tłómaczyła.

Ta przebyta pusta noc wznieciła w Lilith
dziwną rezygnację, nie czuła już mocy,
ani chęci do dalszego systematycznego zdobywania
Adama. Rozumiała, iż mogła to
przy wytężonej woli dokonać, lecz widziała,
iż stałoby się to w następstwach tragiczne
z niebywałą jasnością, widziała, że
znużona tem zwycięstwem sama potem
odeszłaby odeń, on nie był stworzony do
cierpień, tylko bowiem ludzi mocnych cierpienie
wznosi, a słabi giną.

Tego nie chciała, czuła potrzebę oszczędzenia
go. W swym tryumfalnym, niszczącym
pochodzie zabójczej miłości jego
właśnie zapragnęła ocalić.

Postanowiła wyjechać.

Adam nic nie wiedział z tego wszystkiego,
jego czysta dusza nie przeczuwała,
na jakie narażona była niebezpieczeństwo,
a nawet została z przeświadczeniem, że to
sama potrafiła się uratować.

Lilith poczęła się śmiać swawolnie,
lekko i żartować.

— Dzieciaku\ — mówiła\ — zostaniesz
ze swojem zmartwieniem i mieć będziesz
dosyć czasu na rozmyślania, gdy mnie nie
będzie, teraz śmiej się ze mną!

Ubrała się w swą czarną przejrzystą
suknię, w której tak mu się podobała, poczem
poszli na obiad i znowu przez cały
dzień nie rozstawali się z sobą.

Była już jedenasta wieczorem, gdy ją
odprowadził do bramy i chciał pożegnać.

— Chodź na górę\ — prosiła.

— Ale tylko na chwilę\ — zastrzegł.

Uśmiechnęła się, przytakując mu
głową.

— Wszak to ostatni nasz wieczór\ — powiedziała,
gdy już się znaleźli w pokoju\ — jutro
o tej porze będę już odjeżdżała,
czy ci nie żal?\ — pytała.

— Żal\ — wyrzekł cicho, patrząc na
nią smutno.

Zaczęła go całować po swojemu, gwałtownie,
gorączkowo, do nieprzytomności.

— Już pójdę, puść\ — szeptał\ — jestem
tak bardzo zmęczony.

— Zostań\ — prosiła.

— Nie, nie\ — protestował słabnącym
głosem.

Domniemane przestępstwo tkwiło
w nim tak mocno, że tym razem postanowił
odnieść nad sobą zwycięstwo. Był
już przy drzwiach, gdy Lilith podbiegła
doń.

— Nie chodź\ — szeptała, przeginając
się rozkosznie.

— Rozbiorę cię i ułożę do snu, ale
sam zaraz, natychmiast odejdę\ — wyrzekł.

Nie wiedział, od czego zacząć, wskazała
mu ręką kołnierzyk.

Rozpinał niezręcznie i z mozołem.

— Trzeba się tego nauczyć\ — powiedziała
mu\ — bo jak się ożenisz, to...

Spojrzał na nią z wyrzutem, więc
umilkła.

Stanik był rozpięty, ściągał go teraz
ostrożnie i miał przed sobą perłowy, ujęty
w cienkie koronki biust Lilith.

Bezwiednie utopił w nim usta, po
chwili jednak rozbierał ją w dalszym ciągu,
najtrudniej było z gorsetem i tu nie obyło
się bez jej pomocy, poczem szło już coraz
łatwiej.

Każdą część ubrania podnosił i układał
starannie, suknie powiesił w szafie.

Lilith została w samej koszuli, przez
cienki batyst przeglądało ciało, nęcąc ku
sobie.

Położył ją, nakrył kołdrą, ucałował,
następnie włożył pospiesznie palto i skierował
się do drzwi.

Patrzyła nań z zadziwieniem, zarzuciwszy
obnażone ręce nad głowę, zawołała
wzgardliwie:

— Wiesz, Ada, że ty to wcale nie
jesteś mężczyzną!

Zatrzymał się, poczem powrócił do
niej i siadłszy na krawędzi łóżka, pochylił
się ku wyzierającym piersiom.

— Nie jestem mężczyzną\ — powtórzył
w zdumieniu\ — Lila, i ty to mówisz?
ty?...

— Tak i powtarzam.

Ustami zamknął jej dalsze słowa i popadł
w gorączkę.

Wszystko znowu odeń odleciało, zapomniał
o walkach, przewinieniach, pokutach,
wyrzutach i pogrążył się w pieszczocie
nad pieszczoty.

Już nie istniało dlań nic, prócz Lilith,
jej gorących ust i jeszcze gorętszych piersi.

W tej długiej zimowej nocy godziny
pierzchały tak prędko, iż nie było sposobu
ich zatrzymać.

Szare światło późnego poranku padło
pomiędzy ich rozkochane głowy, mimo to
nie miały ochoty się rozłączyć.

Patrząc sobie w oczy, szeptali ciche
słowa jeszcze bardzo długo.

<tb %TB%>

Przyniósł jej pęk egzotycznych blado
różowych kwiatów, ujęła je i obracała
w ręku.

— Pojadę jutro rano\ — wyrzekła.

Ponieważ nie pytał dlaczego, ciągnęła
dalej:

— To lepiej, nie będziesz potrzebował
mnie odwozić, tak wypadło, pojadę
ze znajomymi... Dziś jeszcze nasze\ — szepnęła,
nachylając się ku niemu.

Adam przymknął oczy, oparł znużoną
z bezsenności i miłosnego wyczerpania głowę
o piersi Lilith i całował je swemi cudnemi
ustami.

Po północy poszedł do siebie, pomimo,
iż namawiała go, by został.

<tb %TB%>

Gdy wszedł następnego ranka do jej
pokoju, była już ubraną do drogi w swój
popielaty kostjum.

Spojrzała chmurno, nie wyciągnęła ku
niemu ręki, nie przestała chodzić tam i z powrotem.
Zatrzymał się więc onieśmielony.

Przyszedł mu do pamięci odjazd Lilith
z górskiej wsi i doznał wielkiej przykrości.

Czyżby tak samo mieli się rozstać,
jak wówczas, bez przyjaznego słowa?...

Przyciął usta i objął cały pokój spojrzeniem,
każda pozostawiana tutaj rzecz
miała wspomnienie i zawierała cząstkę tego,
co przeżył w tym krótkim czasie.

Dotąd ten hotelowy pokój wydawał
mu się innym, dziś przerażał nieładem,
wprost nieporządkiem\ — widać było, że
ktoś, co tu przebywał, porzuca go bez zamiaru
powrotu... zapełniony, wydawał się
niezamieszkałym i czuć było, że za chwilę
stanie się przerażająco pustym.

Pogniecione papiery, tekturowe pudełka,
niedopałki papierosów, które on sam
wczoraj tu palił, zaściełały posadzkę, zalaną
wodą. Pośród wywoskowanych, połyskujących
tafli sunęła, szpecąc szkaradnie,
wązka struga wody, pomiędzy tymi papierami
i niedopałkami papierosów leżały porzucone
zwiędłe narcyzy... narcyzy z ich
weselnej nocy! Na stole walizka, na niej
pudełko czekoladek i pęk blado różowych
kwiatów\ — ciężkie egzotyczne głowy pochyliły
się smętnie.

Adam, spojrzawszy na nie, zwrócił
wzrok ponownie na leżące na podłodze
narcyzy i pomyślał, że taki sam los spotka
i te blado różowe\ — pójdą do śmieci.

Robiło mu się coraz przykrzej\ — wprost
boleśnie. Milczenie Lilith zaczęło ciężyć
mu strasznie, wprost dławiło go, zatem,
aby je przerwać, odezwał się:

— Dziś mróz, trzeba włożyć futro.

Popatrzyła nań i, jakby odgadując jego
myśli, wyrzekła:

— Narcyzy były związane złotą nitką,
więc ją z sobą zabrałam.

— I te także mają taką nitkę\ — powiedział
smutnym głosem.

Popatrzyli sobie głęboko w oczy.

— Spieszyłem się\ — wyrzekł\ — myślałem,
że cię zastanę jeszcze nieubraną.

Zbliżyła się do niego i uśmiechnęła
po swojemu.

Adam nie spuszczał z niej oczu, stała
się znowu ową wabną, kuszącą Lilith, tak
przezeń pożądaną.

Wyciągnęła ku niemu ręce i przyciszonym
głosem powiedziała:

— Pożegnajmy się.

Adamowi powieki rozpoczęły drżeć
boleśnie nad rozświetlonemi, lazurowemi,
marzycielskiemi oczami.

Objął ją, siadł i po raz pierwszy własnowolnie
posadził na kolanach... usta ich
zwarły się z sobą, potem ona całowała go,
a on, oparłszy głowę o kanapę, siedział
bez ruchu w rozkosznem poddaniu się tej
pożegnalnej pieszczocie.

— Lila\ — szepnął zdławionym głosem\ — ty
zapomnisz o tem wszystkiem...
powiedz, że zapomnisz...

Ona, gładząc mu zwichrzone jasne
włosy, pochyliła się do jego ust:

— A ty... zapomnisz?...\ — spytała.

Adam otworzył szeroko oczy i wpatrzył
się w nią, potem znów je przykrył
nieco powiekami i tuląc się do Lilith, powtarzał
smutnie:

— Nie... nie... nie zapomnę.

Rzecz dziwna, mówili o tem, że się
wkrótce zobaczą, że teraz Adam przyjedzie,
a potem znów ona i mimo to nie wierzyli
w to oboje... na dnie swych dusz czuli,
choć bez jasnego uświadomienia, że to jest
ich ostatni ranek... że to jest prawdziwy
pożegnalny ranek, że istotnie rozstają się
nazawsze... bezpowrotnie... pomimo, że zapewniali
się wzajem zobaczyć prędko.

— Chciałbym jeszcze tu pocałować\ — prosił,
wskazując na opięty szczelnie biust
Lilith.

Odpięła szybko... i Adam rzucił swe
cudne usta na wyzierające ku niemu piersi...
i całował, zapominając o wszystkiem.

— Już czas na pociąg\ — wyrzekła.

Uniósł głowę i utkwił w nią błagalne
spojrzenie swych ślicznych oczu.

— Lila... nie jedź... zostań... jeszcze
ten jeden dzień\ — powiedział niespodzianie.

A gdy ona, milcząc, przypatrywała się
mu z zaciekawieniem, mówił dalej:

— Poślemy na dworzec list twoim
znajomym, żeś zachorowała... a tu się zamkniemy
i zostaniemy sami do jutra... odwiozę
cię, Lila... jeszcze do jutra...

Patrzyła nań uśmiechniona, nie odpowiadając;
przypomniała sobie, jak ten sam
Adam wciąż nakłaniał ją do wyjazdu i jak
oto teraz, w uniesieniu, zapomniał o tem
wszystkiem, ale wiedziała również, że to
minie... i że znów przyjdzie doń nieubłagana
refleksja, potępiająca ten czyn... lekkomyślny,
beznadziejny, jedynie przedłużony.

Zaczęła go całować po całej twarzy,
szczególniej po oczach.

— Lila\ — szeptał, przyciskając ją do
siebie z upragnieniem\ — Lila\ — powtarzał
z wielką prośbą.

— To niemożliwe\ — powiedziała tak
stanowczo, że od tych słów padł orzeźwiający
chłód na jego rozgorzałą twarz, pokiwał
smutnie głową i powtórzył zgasłym
głosem:

— To niemożliwe.

Popadli w długi ostatni uścisk, pragnące
usta nie chciały się jednak rozłączyć
i żądały.

Wstali i mimo to znowu poczęli się
całować, w końcu, aby tamę położyć, Lilith
zadzwoniła na służbę, każąc wynosić
rzeczy.

Kwiaty zabrała sama.

Nie oglądając się, wyszła, Adam zatrzymał
się jeszcze we drzwiach i patrzył
na pokój... puste łóżko z odrzuconą kołdrą
spoglądało ku niemu, przywodząc do
pamięci cudne, niezapomniane noce.

Nie mógł się wyzbyć tej przykrej myśli,
że właśnie ten ich pokój staje się nanowo
banalnym hotelowym numerem, że
za chwilę zamieszka w nim obcy człowiek...
który będzie się może ordynarnie rozwalał
po tych krzesłach, po tej kanapie, na której
oni zamienili pierwsze pocałunki... że
będzie się kładł na tym samym łóżku...
on i po nim tylu... tylu innych rozmaitych
ludzi... na tem łóżku, które jeszcze nie
ostygło po ich pieszczotach i jeszcze woniało
słodko lubieżnym zapachem miodowego
ciała Lilith.

Schodził ze schodów z opuszczoną
głową zupełnie przygnębiony... beznadziejnie
rozżalony i smutny.

Do dworca było blizko, rzeczy wysłali,
a sami poszli.

Pierwszy szron otulił suche gałęzie
drzew... bieliły się wzdłuż alei ogrodowej,
jaką przechodzili, iskrzyły się w słońcu
przedziwnie.

Ziąb ten padł i na wonne głowy egzotycznych
kwiatów, jakie niosła Lilith...
i ściął je, odrętwił... i uczynił z nich podobne
woskowym, cmentarnym kwiatom...
tylko złota nitka, jaką były związane, lśniły
połyskliwie.

— Patrz\ — wyrzekła, wskazując na
bukiet\ — co się zrobiło, a myślałam, że je
dowiozę... w świeżości.

Adam popatrzył z goryczą i przygryzł
swe spieczone, zgorączkowane usta, zrobiło
mu się jeszcze przykrzej.

Szli obok siebie w smutnem milczeniu.

Na dworcu czekali już znajomi, ci, co
odprowadzali, i ci, z którymi odjeżdżała.

Było już późno, natychmiast musiała
wsiąść do wagonu.

Obstąpiono ją, żegnając, na końcu
Adam stanął na stopniu, otworzył drzwi,
ujął ją za rękę i pocałował długim, ostatnim
pocałunkiem.

Spojrzeli sobie w oczy, nie mogąc ich
odwrócić w inną stronę.

Podówczas z umyślną obojętnością Lilith
odezwała się, aby coś powiedzieć:

— Podobno wybiera się pan do Warszawy?

— Tak\ — potwierdził\ — mam nadzieję
zobaczyć panią wkrótce.

Te konwencjonalne, głupie, przymusowe
zdania, tak bardzo odbiegały od tego,
czem były przepełnione ich istoty i tak
przeczyły wyrazowi ich twarzy, że brzmiały
wprost niedorzecznie.

Adam nie odzywał się do nikogo,
usta mu drżały, przyciskał więc je zębami
i zbladły patrzył na Lilith swemi, rozbudzonemi
przez nią, a dotąd tak przeczystemi
oczami... nie było już w nich tego
cichego lazuru, zmącone pragnieniem, umordowane
wyrzutami i cierpiące przy tem
rozstaniu, spoglądały tak żałośnie, jakby
za chwilę miały się rozpłakać.

Widział to każdy, widziała również
Lilith i doznała nowego uczucia. Coś szło
do niej od tych żałosnych, prześlicznych
oczu.

I oto jej uczucie dla Adama, zrodzone
w mózgu i wyhodowane przez wyobraźnię,
teraz, po raz pierwszy, przeniknęło aż do
dna tej mocnej duszy i zatargało sercem.

W momencie tym kochała go przepotężnie
i była zdolną do wszelkich zrzeczeń
i poświęceń.

Jednocześnie z tem uczuciem przyszedł
przejaw pojęcia winy względem Adama\ — zrozumiała,
że on istotnie nigdy nie zapomni
o tem, co się stało... należy bowiem
do tego rodzaju jednostek, które nie pojmą
wzruszeń wzbronionych i bez przyszłości.

Wzmożony urok chwili, tym większy,
iż był chwilą... na niego wpływał zabójczo
i wykolejał tę czystą kryształową duszę,
potrzebującą do całkowitego szczęścia
nietylko spokoju i zgody z samym sobą,
ale i zgody tak zwanego poglądu o... uczciwości.

Dusza tego człowieka, wyrozumiała
dla innych i wszystko pojmująca, siebie
okratowywała, może dlatego, iż właśnie
siebie samej nie umiała pojąć.

Był to niewolnik, który nigdy nie
umiałby dojść do wolności, ponieważ nie
rozumiał ani idei wolności, ani przyczyny
niewoli, a nadewszystko nie czuł samej niewoli,
w jaką dobrowolnie się oddawał.

Uchwycił Lilith za gardło wielki, spazmatyczny
jęk, który nie mógł wydobyć
się na uśmiechnione sztucznie usta i tylko
ściskał i dławił. Musiała zaczerpnąć powietrza,
aby się nie zakrztusić tym żalem,
jaki nią owładnął.

Miała ochotę wysiąść z wagonu i wbrew
wszelkim narzuconym względom, przypaść
do Adama i wołać:

— Ada! Ada! kochać cię będę, jak nikogo
nie kochałam, tylko się wyzwól,
a powiodę cię do prawdziwego szczęścia.

Wtem konduktor zatrzasnął drzwiczki,
lokomotywa gwiznęła rozciągłym świstem,
szarpnięte wagony cofnęły się w tył,
zrazu zlekka, potem na swych wielkich kołach
poruszyły się ciężko i podążyły naprzód.

Znajomi z dworca wołali słowa pożegnalne,
Adam zaś szedł z biegiem pociągu
z zaciśniętemi ustami i tak blady, jak przemarzły
kwiat, który się chwiał u jego palta.

Lilith, wychylona z okna, patrzyła nań,
odsuwana biegiem pociągu zatracała wyraz
jego ślicznej twarzy i oczu, smukła jego
postać malała, stając się coraz drobniejszą,
jakby zanikając... Potem wszystko się z sobą
sprzęgło, trudno było coś poszczególnie
odróżnić, majaczył jedynie ruchomy kontur,
nie widać już było ani smutnych oczu, ani
cudnych ust, ani nawet konturu, wszystko
znikło, został tylko chłód grudniowego ranka,
objął Lilith i wstrząsnął zimnem.

Słońce świeciło jaskrawo i swe promienie
rzucało na wybielone szronem młode
świerki rosnące przy plancie. Było
ich dużo, coraz więcej, wyglądały, jak dziewice,
gdy, przyodziane w biel przeczystą,
pobiorą się za ręce do tańca.

Kołowały przed zmęczonemi, rozbolałemi
oczami Lilith tą skrzącą bielą, jak
gdyby naigrawając się, szydząc i przywodząc
na myśl znikomość chwili, zdawały
się wołać:

— Kochanek został, a ty z powrotem
do męża i powieziesz z sobą obłudę i kłamstwo,
a mienisz się być wolną, niewolnico!
Wy, ludzie, sami sobie utworzyliście z całego
życia więzienie... wszędzie poustawialiście
rogatki i powznosiliście wielkie mury...
a w nich powykuwaliście tak ciężkie
bramy, że nie macie sił, aby je otworzyć,
a nie ważycie się wywalić, więc przemykacie
się jedynie wązkiemi, skrytemi furtkami
i zdaje się wam, iżcie czegoś dokonali,
o faryzeusze!

— Biedny ten doktór\ — ozwał się towarzysz
Lilith.

Spojrzała nań mętnie, niewyraźnie, jak
z długiego snu, jej zazwyczaj połyskliwe,
mieniące oczy stały się matowe, jak martwe.

— Czy on się pani naprawdę podoba,
ten śliczny chłopiec?\ — zadał znowu pytanie\ — pocóż
go jednak męczyć, on nazbyt
niedoświadczony.

Mówiącym był jej dobry dawno znajomy,
poważny człowiek, uwagi jego jednak
rozdrażniły ją, chciała odpowiedzieć mu
ostro, aby odrazu przeciąć, i... milczała, zupełnie
krztusiła się, coś, jak przerażliwie
suche, mocne, kościste palce ścisnęło ją
oburącz za gardło, że nie była w możności
wypowiedzieć ani słowa.

Przemożną Lilith ogarnęła niemoc nad
niemoce, z nią chęć, iście kobieca, chęć
płaczu, prostego wyszlochania się, resztką
jednak wysiłku zepchnęła łkanie w czeluście
swej szarpiącej się, roztarganej duszy,
zęby ścięła, a na swe wabne usta przywołała
niedbały grymas fałszywego uśmiechu.

Wnętrze jednak jej istności wyło z szalonego
jasnowidzenia prawdy, iż rozstała
się z Adamem na zawsze, że, pomimo zobopólnych
zapewnień, nie zobaczą się więcej.

Koniecznie chciała wbić w siebie przekonanie:
że tak być musi, że jej winą jest
ta omyłka, że niema zatem przyczyny do
cierpień, Adam wszak był tym, czym go
uczyniła i czym jedynie uczynić pragnęła\ — kochankiem
chwili.

Pęk blado różowych kwiatów spoglądał
na nią z ceratowych poduszek przeciwległej
ławki, słońce padło ukosem przez
szybę okienną i złota nitka, jaką Adam
umyślnie kazał okręcać dla niej bukiety,
zamigotała jej w oczy złośliwym promieniem...
nadziei.

Ujęła wiązankę, położyła na kolanach
i wpatrzyła się w te, powarzone przez
mróz, kwiaty, które Adam dobierał z myślą
o niej. Straciły zupełnie zapach i pokurczyły
się, jakby nagle i im tchu zabrakło.

Pospieszny pociąg biegł i unosił Lilith
coraz dalej od Adama, od jego pieszczot,
od uroku jego młodzieńczej delikatnej twarzy,
od prześlicznych oczu, które na nią
tak wymownie patrzyły, i od jego cudnych,
soczystych, gorących ust, które przed godziną
jeszcze wtulały się w jej piersi.

Trzymając sztywne, obumarłe kwiaty,
jechała do rzeczywistości, jak na cmentarz.
Istotnie rozściełało się w niej pole cmentarne
żalu, iż właśnie ten Adam, którego
ukochać mogła, nie jest tym, którego ona
poszukuje. Wyciągając poń ręce wiedziała,
że nie jest <g>tym</g>... łudziła się jednak, iż
właśnie ona uczynić go takim potrafi. Widziała
jego czystość i naiwność, nie dostrzegła
jednak zaślepieństwa cnoty, przesądów
i upornej fikcji obowiązku.

Teraz... nanowo otwierał się przed
nią odmęt życia\ — z ową tęsknotą w wiecznej
wędrówce poszukiwania tego drugiego
ja, którym potrafiłaby się istota jej dopełnić.

Wszystko to w obecnej chwili zaledwie
kiełkowało w niej, było raczej przeczuciem,
aniżeli świadomem rozumowaniem.

Bezmyślnie rozwiązała złotą nitkę, motając
ją naokoło swych palców, rozwiązane
kwiaty rozsypały się po kolanach i poczęły
z szelestem rzeczy martwych osuwać się
wzdłuż jej sukni i padać do nóg na zapylony,
wydeptany tysiącem plugawych stóp
ludzkich dywan wagonowy.

Nie zważała na to, uwaga jej skupiła
się na owej złotej nitce, oto dostrzegła, że
lśniące, złociste włókna były tylko z wierzchu\ — spód
zaś z żółtej, ordynarnej bawełny.

Na małe różowe usta wybiegł uśmiech
gorzki, widocznie i ta złotolita nić, którą
rozsnuwała wokół Adama, musiała nie być
szczerozłota, tylko na wzór tej\ — bawełniana.

Gorycz uśmiechu przeobrażała się w pobłażliwość,
Lilith patrzyła teraz w dal przez
okno wagonu na puste pola i biały szron
na łąkach.

Kwiaty wciąż się zsuwały, wstrząsane
ruchem pociągu, pozostał tylko na kolanach
jeden duży, puszysty gwoździk, wyjątkowo
świeży, ujęła go i poniosła do ust.
Płatki kwiatu do złudzenia naśladowały
miękkość gładkiej skóry Adama, zaś kolor
bladego różu przypominał barwę jego delikatnej
twarzy.

Lilith wstała szybko i obróciła się do
okna, na głowę bladego gwoździka spadła
piekąca łza i zamigotała na nim w słońcu,
jak szron na kiściach mijanych, mrących
w polu drzew.

<tb %TB%>

<quote %Q%>
Nie wiem czemu, ale mam wrażenie,
iż piszę do ciebie po raz ostatni w ten
sposób, że już nigdy te słowa, których miałam
tyle na ustach, będąc z tobą, nie przejdą
na papier.

Choć się nic nie stało, wciąż mi się
zdaje, iż się coś stanie, a może w istocie
już się stało tam, gdyśmy się żegnali w naszym
pokoju.

Ada, pomyśl tylko, ten pożegnalny
uścisk miałby być naszym ostatnim uściskiem?
już nie mielibyśmy nigdy w rozszaleniu
paść sobie na usta i wzajem omdlewać
z pragnienia? Czyżby to być mogło?

Rozstaliśmy się z słowami prędkiego
widzenia, a mnie się zdaje, że coś się zapadło,
że to <g>nasze</g> się skończyło i choć
jesteś dla mnie tem, czem byłeś, choć jestem
pełna ciebie i choć cię pragnę, jako
cię pragnęłam\ — nie jestem w możności
otrząsnąć się z przygnębienia, które uchwyciło
mnie jeszcze tam, przy tobie.

Myślę, że może źle zrobiłam, iż właśnie
tego ostatniego dnia wyrwałam się
z twoich gorących ramion, od twoich soczystych
ust, że nie uczyniłam zadość twemu
niespodziewanemu żądaniu. Może właśnie
ta jedna chwila, przez ciebie pożądana,
byłaby odmieniła całą naszą przyszłość,
a w każdym razie uniesienie nasze trwałoby
o dwadzieścia cztery godzin dłużej.

Wiem, jestem prawie pewną, że cię
już straciłam, że cię nie pozyskam i jest
mi przerażliwie smutno.

Ada, czemu nie jesteś innym?

Dziś byłam w towarzystwie wielu
mężczyzn, rozmawiali o miłości.

Otóż oni wszyscy twierdzili, iż tę kobietę
się kocha w rzeczywistości, której nie
przestaje się pożądać.

Był to szczery wniosek doświadczonych
mężczyzn, a zatem w myśl tego twierdzenia,
ty mnie kochasz i, co najważniejsza,
ty zawsze kochać mnie będziesz. Tak,
zawsze, nawet, jeśli już nigdy ponownie
nie będziemy władli sobą, a nawet tembardziej,
pamiętaj o tem. Nawet, jeśli ty,
wciągnięty w swe dawne, ciche koło pracy
i spraw małostkowych, ożenisz się, nic nie
wyruguje z ciebie tego, co ja miałam... to
przetrwa i przychodzić będzie do twojej
małżeńskiej sypialni w uśpione noce.

Słaniać się będą po nad twą głową,
jako mgły parne, wspomnienia naszych
pieszczot; namiętne, niewygaszone żary zaczętych,
a niewyczerpanych do cna rozkoszy,
mącić ci będą filisterski spokój rodzinnego
życia.

Każda rzecz zkolei przyjdzie do ciebie...
i to, jako usypiałeś na mojej piersi,
a potem, obudziwszy się na niej, szukałeś
natychmiast moich ust i objąwszy mnie
w nagie, gorące sploty, szeptałeś w ekstazie:

— Lila! Lila!

Każda najmniejsza cząstka z tego, co
było, okrąży cię nieujawnionemi, a jednak
nierozplątanemi nitkami niezbłaganej pamięci
i powtarzać się będzie pomimo, a nawet
wbrew woli.

Wspomnienia owe budzić cię będą
i jawić się, przybierając kształty rzeczywistości
i przyoblekać w formy owej złowieszczej
Lilith, która mogła się stać twem
dobrem, a stała się wyklętem złem twego
życia.

Tak ja wciąż do ciebie powracać będę
i zalewać ukropem wnętrze twej istoty,
odradzać się w myśli twojej, jako te kwietne
różowe jabłonie, woniejące w sadach
w każdą wiosnę. I tak, aż po śmierć,
trwać będę w tobie, boś mnie wchłonął
w siebie, bo byłam tą, którąś całym sobą
upragnął, której pragnąć będziesz, choć
odejdziesz, bo nie odejdziesz odemnie z wyczerpania
żądzy, jaką nosisz w sobie dla
mnie, ale z wyrozumowania.

Wiem, że nie odwiodę cię od niczego,
bo nigdy niemożna odwieść od rzeczy, jaka
ma być!

Piszę to dlatego, abyś kiedyś, gdy
przyjdzie do ciebie taka chwila rozpamiętywania
rzeczy minionych i bezpowrotnych,
wspomniał o tem, a uchwyciwszy się oburącz
za swą jasną głowę, którą tylekroć
obejmowałam w rozszalałej pieszczocie,
abyś, kołysząc nią boleśnie, przyznał ze
straszliwem samopoznaniem, iż rację miałam,
i wówczas patrzeć będziesz swemi
przecudnemi lazurowemi oczyma w przestrzeń
cichej, nieprzeniknionej nocy, a dusza
twoja wić się będzie i wołać:

— Lilith, czemu nie szedłem za tobą,
jako idzie szum po wielkim borze, aż pokąd
wicher wieje? lub jako ta fala na słonecznem
morzu?! Czemuż nie szedłem,
jako idzie płomień? albo jako idzie piorun
w polu w noc majową?!

Na to odpowie ci... sapanie śpiącej
żony, do której tak nawykniesz, jak się
nawyka do wygodnych butów, lecz to twój
ideał i cel życia! Dąż doń zatem i jaknajprędzej
realizuj, ja nie staję na przeszkodzie!

Stworzony zostałeś na cudnego kochanka,
sam zrobisz z siebie banalnego mieszczucha.

<l %SIGN%>Lilith.</l>
</quote>

<quote %Q%>
I oto nie wiadomo, czy mój list dojdzie
ciebie, w kilka godzin po wrzuceniu
go do puszki dowiedziałam się, iż rozpoczął
się strejk pocztowy.

Tak wszystko układa się fatalnie,
przenoszenie myśli pomiędzy nami udaremnione,
zapadamy w głuchą ciemność niewiadomości,
może to i lepiej.

List ten przesyłam przez pewnego
„jegomościa“, który tam jedzie, poczynam
więc sobie lekkomyślnie, a powinnam się
strzedz, Marjan jakby podejrzewał, przyczem
chorobliwie podrażniony, lękam się
zapytań, które, już czuję, jak idą ku mnie.

Ty przynajmniej jesteś tam sam, ale
ja wprost od ciebie tutaj... twoja kryształowa
dusza nie zniosłaby takiego kompromisu,
wiem o tem i kocham cię za to.
Kobieta tylko umie się poniżyć do tego
stopnia, jej wola, tyle wieków gwałcona,
nawykła do zabicia w sobie prawdy.

Ach, kłamstwo jest ze mną i kłamstwo
musi pozostać przy mnie!

A gdyby tak zerwać to wszystko
z siebie?

Czasami wydaje mi się, że naprawdę
popełniłam zbrodnię, wciągając ciebie w te
kłamliwe i nie do wybrnięcia drogi.

Jaka szkoda, że nie mogę zobaczyć
twoich przeczystych, lazurowych oczu, może
wówczas przywdziałabym na się szaty
pokutne, biła się w piersi i... żałowała.

Nie! po stokroć nie! Zawsze uczyniłabym
to samo, powiodłabym cię, jak to
uczyniłam, w ów zakazany raj świętych
uniesień.

Prawda jest z nami, precz z nakazcami
fałszu, tymi tolerantami przekupnych
miłości, sojusznikami pisanej moralności,
precz z tymi tajnymi rozpustnikami, handlującymi
faryzeuszostwem!

Wyzwólmy się i ująwszy za ręce z całą
jawnością idźmy za sobą i śpiewajmy
hymn życiu.

Mówię zupełnie w myśl twojej nieskazitelnej
duszy, lecz tak się nie stanie,
my oboje nazbyt przeciążeni formułami.

I po co to wszystko?

Wczoraj, po raz pierwszy od czasu
powrotu, miałam tę przezroczystą suknię
czarną, pamiętasz? znasz w niej każdą haftkę;
kładąc ją, doznawałam wrażenia suwania
się po niej twoich białych rąk i tak
bardzo wówczas przyszło mi wszystko do
pamięci... i zaraz ścisnąwszy zęby, aby nie
zgrzytać, powiedziałam sobie: wszak wszystko
już skończone\ — i w owej chwili pragnęłam,
aby to już naprawdę było skończone
i doznałabym wprost ulgi, gdyby mi
doniesiono, że ożeniłeś się.

Wiem, że inaczej nie zakończy się ta
nasza historja i myślę o tem z dziwną niezrozumiałą
obojętnością.

Ach, gdyby się to już raz stało, Ada,
tylko prędko, bardzo prędko!

Cieszy mnie myśl, iż ta twoja żona
nigdy nie będzie cię miała niepodzielnie\ — bo
i cóż stąd, że wieść będzie z tobą wspólne
życie? spychać godzinę po godzinie dni
monotonnych i karmić dzieci?

Cóż mnie to wszystko obchodzi! ty
zostaniesz przy mnie i jak długo wiedzieć
będą o mnie, to również i o tobie.

W nieśmiertelność pójdziemy razem,
Ada!

Słuchaj mnie, bo mówię do ciebie,
jako ta, co wiecznie trwać będzie w tobie,
ale już nigdy przy tobie.

Gdybym nawet znalazła tego, którego
wciąż szukam, ciebie nie zapomnę, zawierałeś
bowiem w sobie harmonję uroku,
byłeś kwiatem, który się rozwinął i rozpachniał
pod mojem tchnieniem.

I bądź dumnym z tego, Ada, i głoś
o tem, jak ja głosić to chcę przed całym
światem, bo jakże małym jest ten świat
wobec chwili, która go zapładnia.

Myśl o tym dniu pierwszym... najpierwszym
i myśl o chwili, z której wyłania
się wieczność.

<l %SIGN%>Lilith.</l>
</quote>

Lilith już w drodze na jednej ze stacji
kreśliła na niebieskim urzędowym blankiecie
depeszę do Adama:

— Marjan powiadomiony nie dopuszczaj
widzenia, wyjeżdżaj.

Przybywszy na miejsce, wysiadała
z wagonu z uczuciem zdrętwienia, mózg
jej był zupełnie, jak sparaliżowany i dawne
wrażenia odbijały się w nim mętnie,
zupełnie, jak jakieś senne, dalekie, źle widziane
obrazy.

Czyniła wszystko, co czynić należało,
ale zupełnie automatycznie. Natychmiast
z dworca udała się do mieszkania Adama,
tam objaśniono ją, że wyjechał.

— Byłże to wyjazd przypadkowy, czy
też spowodowało go jej doniesienie?\ — rozmyślała\ — w
każdym razie odjechał, katastrofa
zażegnana.

To przeświadczenie sprawiło jej ulgę.
Ponieważ powiedziano jej, że za dwa dni
Adam wraca, zostawiła list, aby natychmiast
po powrocie zobaczył się z nią.

Uspokojona nieco powróciła do hotelu.
Pokój, który zwykle zajmowała, był
zajęty, dostał się jej zupełnie przeciwległy
na drugim końcu korytarza, tak, że z okna
mogła patrzeć na okno tamtego pokoju,
w którym przeżyła tyle uniesień.

Narazie, uderzona tą ironiczną przypadkowością,
nie była zdolna do zastanawiania
się nad tem, przygnieciona wypadkami,
jakie sama sprowadziła.

Jedna jedyna rzecz sprawiała jej pewną
radość, a to ta, że nareszcie jest tak
daleko od domu, w którym tyle okropności
przeżywać musiała, a wszystko z przyczyny:
że w chwili męki, torturowana przez
Marjana, chcąc raz na zawsze zerwać z nim,
powiedziała mu prawdę.

Ach, nie należy nigdy mówić prawdy!
Niestety, teraz dopiero to pojmowała.

Prawda\ — zniszczyła szczęście Marjana
raz na zawsze, sprowadzając nań straszne,
potępieńcze ataki szaleńczej zazdrości, a cały
dom przemieniła w piekło, czyniąc minuty
miesiącami, a godziny letami tortur.

Gdyby nie <g>prawda</g>, byłby żył dalej
swemi złudzeniami, otoczony szychem
hypokryzji, która dla niego stanowiłaby
szczęście.

Lilith zapóźno poczęła pojmować swą
zbrodnię szczerości i potępiać swą nieumiejętność
udawania. Powinna była oddawać
się nadal mężowi z przywileju odwiecznych
praw małżeńskich, jak to czyni tyle innych
kobiet, i przeto ognisko domowe, uświęcone
kłamstwem, trwa, otoczone opieką
paragrafów oraz ludzkim poszanowaniem.

Wiedziała, że teraz już nigdy ani Marjan,
ani życie jej nie przebaczą tej niepożądanej
otwartości, bo nic tak nie gubi,
jak prawda.

Na samo wspomnienie rzeczy, jakie
przez to się stały, drętwiała, nawet tu,
w ciszy tego małego, hotelowego pokoju,
nie umiejąc wytłómaczyć sobie, jak mogła
to wszystko przetrwać.

Przeklinała prawdę, jaka, na skutek
uczucia dla Adama, otoczyła niespodzianie
jej duszę, czyniąc ją do tego stopnia nierozważną
i głupią, iż przestała rozumieć
potęgę kłamstwa wraz z jego wszechmocnymi
przywilejami.

Kłamstwo jest to jedyne bóstwo, któremu
nie napróżno od początku świata
hołdują ludzie, a zwłaszcza kobiety.

Czasami trafiał się taki szaleniec, iż
rzucał z bezświadomem zuchwalstwem ową
niepożądaną prawdę\ — ale gdzież byli ci,
którzy chcieliby ją wziąć i trzymać?

Lilith uniosła najwidoczniej własna
jej pycha, czuła się mocną, mocniejszą ponad
wszelkie kłamstwa i oto siła jej rozbiła
się o jego moc niezniszczalną, jak się
rozbija alabaster o najzwyczajniejszą bryłę
kamienną.

W przekonaniu Lilith nie mogły istnieć
żadne więzy, przymus odrzucała, jako coś,
co wydawało jej się szpetnem.

Małżeństwo uważała jedynie za formę,
którą trzeba było przejść, ale można było
również odrzucić w każdej chwili, jeśli przestało
zawierać w sobie treść, ku jakiej dwoje
ludzi, zawierając je, dążyło.

Była to jej prawda, to też sądziła za
rzecz prostą i naturalną nie ukrywać tej
prawdy, a tymczasem Adam, ten czysty,
cudny chłopak...

Oto życie jego zawisło na krawędzi
tej prawdy, ona prawda stawała się dlań
wyrokiem śmierci, jakiemś ohydnem narzędziem
morderczem w ręku człowieka,
któremu tradycja dała przywilej pomsty
w imię wyobrażeń, ukutych z barbarzyńskich
instynktów samoprzywłaszczeń.

Lilith od owej chwili czuła jakowąś
głęboką krzywdę, rodzaj zniewagi, biły
w niej bowiem wzmożnemi tętnami prawa
naturalnych namiętności i domagały się ujścia,
jako owe rozlewne wody wiosenne.

Natura jej wprost nie pojmowała nakazów
światowej moralności i narzuconych,
wbrew popędom, obowiązków. To też,
gdy wskazywano jej poświęcenie, jako ideał,
oburzała się, mówiąc: iż każdy żądał poświęcenia,
ponieważ sam nie był do niego
zdolnym.

Nienawidziła poświęcenia, nie uznawała
jego racji, nawet brzydziła się niem
i czuła instynktowną odrazę... niosło bowiem
z sobą ustępstwa, poniżenie, przybierało
się w haniebną pokorę, cuchnęło
świętobliwością wyrzeczeń i niweczyło wszystko,
co pożądane, naturalne, piękne, zabijało
radość, było zatem zabójcą życia,
a Lilith wydawało się to największą zbrodnią,
uważała, iż wszyscy powinni się cieszyć
życiem, żyć więc według swych własnych
upodobań, choć wiedziała, że upodobania
jednych niweczą upodobania drugich
i że tej męce despotycznych nieporozumień
niema końca.

Nie była wstanie zresztą roztrząsać
obecnie tych zawiłości w swym umęczonym
mózgu, zupełnie mechanicznie rozebrała się
i położyła.

Natychmiast usnęła mocno, jak nigdy
dotąd nie sypiała i jak tylko może
spać człowiek bezgranicznie nieszczęśliwy,
wyczerpany, zgnębiony, wytorturowany
i niepewny godziny.

Była to pierwsza noc snu po piętnastu
nocach przerażliwego czuwania nad
obłędnemi szaleństwami Marjana.

Otworzyła oczy i z przerażeniem usiadła
na łóżku, wydało się jej, że słyszy jakiś
szelest, jakby skradające się kroki.

Może to Marjan przyszedł ją udusić?

Przez zapuszczoną storę zaledwie siąkł
szary poranek zimowego dnia, rozejrzała
się z przestrachem, ujrzawszy się jednak
nie w domu, a w tym obcym pokoju, odetchnęła
i uśmiechnąwszy się, nanowo przymknęła
oczy do snu, teraz jednak doszło
do niej bardzo wyraźne pukanie we drzwi.

— Kto tam?\ — spytała.

— Proszę otworzyć.

Zbrakło jej nagle tchu, był to głos
Adama, rozgarnęła lecące jej na oczy włosy,
wyskoczyła z łóżka i stanęła bezradnie.

Pukanie natarczywie powtarzało się,
zarzuciła więc na plecy futro i otworzyła.

Na widok Adama ani jeden radosny
odruch nie zakołatał w jej duszy, nic, prócz
zakłopotania na myśl przykrych wyjaśnień,
jakie ją czekały.

Siadła na łóżku, Adam podał jej rękę
pospiesznie, jak obcej i jakby nie była
tą, której tak pragnął i którą tak żegnał.

W momencie jednak wzajemnego złączenia
dłoni, przyszło do Lilith powrotne
uczucie przewinienia.

Niespodziewanie dla niej samej, pochyliła
się i złożyła na ręce Adama pokorny,
żebraczy pocałunek.

— Ach, proszę\ — zawołał gniewnie
i wyrwał rękę niecierpliwie.

Zapanowało głuche milczenie, Lilith,
zraniona do głębi, patrzyła teraz na niego
z podrażnieniem.

Wszystkie złe, obelżywe słowa, jakie
słyszała o nim, przyjechawszy tu, jak szarańcza
przypadły, roztoczyły się w umyśle
i kołowały z zjadliwem, utrapionem brzęczeniem.

Opowiadano: że nigdzie nie wyjeżdżał,
a tylko, że się schował przed Marjanem
i jeździł po mieście zakrytymi „fiakrami“
dotąd, dopóki się nie dowiedział, iż tamten
odjechał z powrotem.

— Ach, jeśli to prawda, jeśli to
prawda!

Patrzyła w pomizerniałą, bardzo zmienioną
twarz Adama zmrużonemi impertynencko
oczami, a w spojrzeniu tem mieściły
się wszelakie fatalne przypuszczenia
wraz z oskarżeniami.

— Wszak mogło być prawdą.

Adam, zmordowany jej milczeniem
i podrażniony w najwyższym stopniu wyrazem
jej oczu, zawołał podniesionym głosem:

— Powiedz nareszcie, co się stało?

— Ach...\ — wybiegło z ust jej lekceważąco\ — widzę,
iż nic się nie stało.

— Co to wszystko ma znaczyć?\ — pytał,
patrząc na nią z pod brwi nieprzyjaźnie,
prawie wrogo.

Zauważyła, że wyraz ten szpecił jego
delikatne rysy, chciała mu to nawet powiedzieć
i nagle uczuła niechęć do wszelkiego
mówienia.

Uczuła przytem, że, gdy tak siedzi
rozczochrana i zgarbiona w tem futrze na
plecach, nie jest również ową dawną, powabną
Lilith, że daleko lepiej byłoby zrucić
z siebie to palcisko, zostać w koszuli
i ubrać się, albo z powrotem położyć do
łóżka, mimo to nie uczyniła nic z tego,
stało się jej raptem wszystko obojętne, zaczynała
ją poprostu nudzić i nużyć ta historja.

Ten nieprzewidziany i zupełnie niepotrzebny
tragizm z powodu zaplątania się
idjotycznej prawdy teraz z oddalenia wydał
jej się nagle pospolitą awanturą, miałaby
to jeszcze wszystko opowiadać!

— Przyszedłem tak rano\ — ozwał się
łagodniej\ — ponieważ w liście było, abym
przyszedł natychmiast, powróciłem jednak
późno w nocy, więc nie wiedziałem, czy
można, czy wypada...

Ziewnęła przeciągle.

— Podobno nigdzie nie wyjeżdżałeś\ — wyrzekła
obojętnie\ — to bardzo mądrze
z twojej strony\ — dodała natychmiast.

— Jakto?\ — zawołał\ — czy przypuszczasz,
iż ukrywałem się?

— Nie uważałabym tego za przestępstwo\ — odparła
i ziewnęła po raz drugi.

— Właśnie żałuję, iż nie widzieliśmy
się z nim, nareszcie skończyłoby się, w takiej
męce żyć niepodobna.

— A cóż ty powiedziałbyś jemu?

Spojrzał na nią swemi jasnemi, dziś
dziwnie zamglonemi udręczeniem oczami
i wyrzekł z prostotą:

— Prawdę.

Słowo to padło na Lilith ukropem,
odczuła je, jak znieważający policzek; oto
okazało się, iż ona z całą swą zuchwalczą
dumą, lekceważąca dotychczas kłamstwo,
była nie mniej naiwną od Adama.

Ten nieśmiały, cichy chłopak, który
każdej chwili mógł zginąć przez prawdę,
nie widział mocy wszechpotężnego kłamstwa,
ucieczki prześladowanych, bóstwa słabych.

Lilith miała w sobie mętne przeświadczenie
prawdy Adama, a raczej odczuwała
jej inność, ale jednocześnie podejrzewała,
iż chętnie ukryłby się za bramą powszechnego,
pospolitego kłamstwa nie z wyrozumowania
jego doniosłości, ale dla nienaruszenia
codziennego spokoju i choćby
mu to przychodziło z trudnością, jednak
kłamałby z dobrego serca, aby innemu zaoszczędzić
przykrości.

Ach te marne, liche względy dobrotliwości!
jakże gardziła Lilith tymi, którzy
brali te łachmany, jedni rozdawali, drudzy
brali\ — byli siebie warci.

Chciała mu to wszystko powiedzieć,
chciała wyrzucić z siebie tę otchłań goryczy,
przez jaką przeszła i całe piekło umęczeń.

Gdyby Adam wiedział! on nawet nie
miał o tem pojęcia, gdyby przeszedł taką
jedną godzinę, już nie przetrwałby drugiej!

Te niewysłowione katusze, te bicie
szałów samczej zazdrości Marjana wraz
z rzutami obłąkańczej namiętności, czyż
iść mogły z niemi w porównanie niepokoje
Adama? Zresztą mógł być spokojny,
ona czuwała nad całością jego prześlicznej
głowy i, póki żyła, nie mógł mu spaść
z niej ani jeden włos.

— Prawdę\ — powtórzyła\ — wiedziałam
o tem\ — dodała szyderczo\ — całe szczęście,
że do tego nie doszło, jesteś dzieciak, dzieciak!

— A czyż to ja narobiłem tego wszystkiego\ — zawołał
w najwyższem podrażnieniu\ — czyż
nie przez ciebie stałem się
podłym?

— Tak\ — przyświadczyła\ — ja to uczyniłam,
więc i cóż stąd?

Mówiąc to, patrzyła nań z politowaniem
i jednocześnie myślała: że też tak
bardzo można się omylić!

— W liście obiecywałaś mi opowiedzieć,
jak się to stało?\ — odezwał się.

— Nie teraz\ — odparła\ — nie teraz,
jestem nieubrana, przyjdź później, ależ naturalnie,
opowiem ci.

— Ach, wiem, teraz wiem, czem byłem
dla ciebie\ — zawołał z goryczą\ — byłem
kamieniem, o który się miało rozwalić twoje
małżeństwo, do tego byłem ci potrzebny!

Przyglądała mu się w litosnem milczeniu.

— I dlatego to\ — mówił\ — trzeba
mnie było wykoleić, trzeba mnie było unieszczęśliwić!

Nie odzywała się, skargi te i wymówki,
nieprzerywane przez nią, trwały, dopóki
nie wyszedł.

Gdy powrócił po połuduiu, był już
znacznie spokojniejszy, rozmawiali z sobą
kilka godzin, wieczór przepędzili również
z sobą, choć nie sami, widziała, iż Adam
lęka się sam na sam, a ona także nie dążyła
do tego.

Nazajutrz rano, gdy przyszedł, powiedziała
mu, że następnego dnia odjedzie,
ponieważ nie może tak zostawić Marjana,
więc będzie przy nim, dopóki się nie wyleczy.

— Nie zobaczymy się zatem więcej\ — rzuciła
obojętnie.

Adam, nie patrząc na nią, wyrzekł:

— Czyż nie przewidywałem tego,
a może...\ — dodał z wielkim smutkiem
i urwał.

— Powiedziałam ci na początku naszego
poznania, abyś się mnie strzegł, pamiętasz?

Uśmiechnęła się z przymusem, przypomniawszy
sobie, jak ten Adam szedł za
nią na ślepo, zupełnie, jak urzeczony,
a w tej oto chwili nie potrafiła już panować
nad nim, nawet nie usiłowała, czuła
swą moc upadającą, zresztą pragnienia jej
wyczerpały się, obecnie dusza jej dążyła do
wytchnienia.

— I pocóż się właściwie to wszystko
stało?\ — rzuciła więcej do siebie, aniżeli do
niego.

— Czyż z mojej winy?\ — podchwycił\ — czyż
to ja tego chciałem? wszak ja
nie chciałem\ — powtórzył.

Wpatrzyła się weń zmatowiałemi oczami,
w których zalśniło coś złośliwego, a nawet
coś obrażającego dla Adama.

Powtarzał w kółko swoje „ja nie chciałem“,
jak małoletnia uwiedziona dziewczyna
z rodziny gęsiowatych, i nie rozumiał,
iż, przesycony zaściankową prawdą, popełniał
konwencjonalne kłamstwo, tem szkodliwsze
i bezsensowniejsze, iż bezświadome.

— Jak łatwo możnaby to wykazać,
ile przeciwstawić!\ — myślała\ — ale po co?
omyłka, omyłką!

W rzeczywistości była rada, że to się
już kończy, rażąco zakrawało na melodram.

— Ja mogę iść tylko drogą prostą\ — powiedział\ — naturalnie,
inny korzystałby
z teorji pani, ja nie potrafię.

Nie spuszczała zeń swych nanowo
rozbłysłych oczu, przepełnionych teraz coraz
złośliwszymi płomieniami. Wydawał się
jej śmiesznie, pretensjonalnie dziecinnym.

— Inni...\ — jakgdyby ona nie potrafiła
odróżnić, jakgdyby nie wiedziała, jakimi
są inni i jakim jest on, wszak tylko
dlatego wzięła go.

Nie chciało się jej jednak przedłużać
tej decydującej rozmowy.

— Byle prędzej\ — myślała.

— Jak to dobrze, iż rozstajemy się
bez żadnych scen i tragedji\ — powiedziała
i roześmiała się.

— Ach, to było do przewidzenia\ — rzucił
i przygryzł wargi.

— Zatem żegnam <g>pana</g>\ — powiedziała,
wyciągając chłodną rękę.

— Jutro rano przyjdę na dworzec...
pozwoli pani... po raz ostatni...\ — dodał
ciszej.

— Ależ może pan przyjść\ — odparła
dziwnym tonem.

Słowa <g>pan</g>, <g>pani</g> w ustach ich nabierały
szczególniejszego brzmienia, przyczem
wymawiali je z mimowolnym naciskiem
i wielce przymuszonym głosem.

— A może wyjdziemy razem?\ — zaproponował.

— Nie, wyjdzie pan sam\ — odrzuciła
twardo\ — nigdy już nie będziemy chodzili
z sobą, <g>panie</g>.

— Jutro rano na dworcu jeszcze pożegnam...\ — wyrzekł.

— Tak, tak, dobrze, jutro rano na
dworcu\ — odpowiadała, uśmiechając się.

Poczem, aby już raz położyć kres temu,
odwróciła się do okna.

Po wyjściu Adama oparła głowę o szybę
i wpatrzyła się w przeciwległe okno
tamtego dawnego ich pokoju, było puste
i wyzierało ku niej w tym zimowym, zamierającym
dniu mrocznie i ponuro, jak
matowa płyta grobowca.

Stała długo z czołem na szybie, robiło
się coraz ciemniej, zupełna noc zapadła,
na przeciwległe jednak szyby padały teraz
słabe rudawe odbłyski gazowej latarni, zapalonej
na hotelowem podwórzu, jarzyła
się ona, jak kaganek w dzień zaduszny na
zapomnianym cmentarzyku.

Lilith z jakiemś skupionem wytężęniem
wpatrywała się w te szyby, na które
tylokrotnie Adam zapuszczał story. Zaczęła
się cicho śmiać do siebie... a raczej
z siebie...

Znagła oderwała się od okna, zadzwoniła
na służbę, mówiąc, iż przenosi się do
znajomych, poczem poszła prosto na dworzec,
skąd w godzinę odjechała, mając złośliwego
chichotu pełne usta.

<tb %TB%>

Ciepłe majowe wieczory, przesiąkłe
rozrodczością, przepajały Lilith nawskroś
gorączką nowych upragnień.

Z okna jej widać było mały owocowy
ogród, wyglądał, jak jeden wiąz kwiecia
i odcinał się dziwacznie na tle wysokich
kamienic miejskich.

Kwietne pręciki jabłoni wystrzeliwały
w górę, pełne życiodajności, blady róż pąków
roztulał się, wchłaniając w siebie wonny
pył miłosnego nasienia, bujnie roztrwaniany
co roku.

W każdy ranek patrzyła na oblepione
kwiatem gałęzie jabłoni, tak poskręcane
z sobą, jakby ramiona w rozkochanych
oplotach.

I zrodziła się w Lilith myśl zobaczenia
Adama nagłym, nieprzewidzianym sposobem.

W jednym momencie uknuła cały
plan podstępnego widzenia.

Stanąć przed nim po tych miesiącach
męki i umordowania, powiedzieć całą prawdę,
określić wyraźnie, co stracił.

Wiedziała doskonale, iż żył on wciąż
w trwodze i niepewności, co dnia oczekiwał,
iż spadnie nań bezczeszcząca ręka
skrzywdzonego.

Uśmiechnęła się z gorzkim tryumfem
na myśl, iż Adam nigdy się nie dowie, jaką
ceną okupiła jego życie, jakim sposobem
wytargowała, wymusiła je na Marjanie.

Wszystko to teraz wydawało się jak
nieprawdopodobny, przykry sen.

Ona wprawdzie naraziła Adama, ale
też i ona ochroniła go: uzyskała słowo od
własnego męża, zabezpieczające kochanka,
potrafiła tego dokonać.

Ona wtrąciła ich obu w szalone koło
dzikich, nieujarzmionych namiętności, a potem
przesuwała nimi, jakby pionkami według
upodobania swej szatańskiej mocy.

Nareszcie wszystko to przeszło, budząc
zdumienie w Lilith, ta rzecz dokonana
jej samej wydawała się rzeczą nie do
wiary.

Zastanawiała się, czy za sumę tej niebywałej
energji, jaką spożytkowała dla ocalenia
Adama, przeistaczając potępieńczą
mściwość Marjana, nie utworzyłoby się jakie
wspaniałe dzieło, lecz czy mogło być
wspanialszem nad to życiowe zwycięstwo?!

Cały ów dramat, gdy nań patrzyła
teraz, z pewnego oddalenia, czynił na niej
wrażenie nieznośne, przepełniał całe bezsenne
noce przerażliwemi wizjami, przywodząc
do pamięci szczegóły niezatartych
walk, bezlitosnych krzyżowych umęczeń,
przez jakie dusza jej przechodziła, mrąc
z wyczekiwania rzeczy nieprzewidzianych,
a mogących się wydarzyć.

Wygrała życie Adama!

To wielkie zwycięstwo było tem wspanialsze,
iż jej jedynie wiadome. Była tak
przemożną, że stać ją było nawet na tę
cenę, jaką sama nałożyła na jego głowę.

Prawdopodobnie już teraz i Adam nieco
uspokoił się, zatem myśl, iż przyjazdem
swym wytrąci go z owego sztucznego spokoju,
napawała ją złą uciechą i nie byłoby
sposobu, aby ją od tego zamiaru odwieść.

Gdy nareszcie urzeczywistniła swe pragnienie
i znalazła się w tak dobrze znanem
sobie mieście i hotelu, zastanawiała
się, czy nie lepiej byłoby zaniechać widzenia
i natychmiast powrócić do domu.

Nawykła jednak do przeprowadzania
swych postanowień, została, ale już bez
pierwotnego zapału.

Nazajutrz dopiero poszła do Adama.
Gdy zadzwoniła, sam jej otworzył. Wrażenie
było piorunujące\ — oniemiały patrzył
znieruchomiałemi oczami w jej uśmiechnioną
twarz.

— Gdzie jest pański pokój?\ — pytała\ — proszę
mnie tam zaprowadzić.

Adam jednak, oparłszy się o ścianę
przedpokoju, stał zbladły, nie mogąc się
poruszyć, wyglądał, jakgdyby miał omdleć,
ruchem ociężałym rąk osłabłych wyjął
z kieszeni chustkę i obcierał spotniałe nagle
czoło, nie wiedząc, co właściwie się
dzieje.

— Nie spodziewał się pan zobaczyć
mnie, co?\ — pytała z doskonale udaną swobodą.

Weszła do pokoju z niedbałą pewnością,
Adam ciężkim chodem przytłoczonego
powlókł się za nią, następnie drżącemi
rękami nalawszy sobie wody, wypił duszkiem
całą szklankę.

Lilith usiadła na fotelu przed biurkiem
i rozpoczęła przegląd książek, które
tam leżały. Robiła to umyślnie dość długo
i z pozorną uwagą, nie przestając z pod
rzęs śledzić Adama.

Widziała, iż poprostu stał się nieprzytomnym,
radość jej więc nie miała granic.

— No i co?\ — spytała, raptem zwracając
po raz pierwszy na jego bladą twarz
swe bystre, połyskliwe, pełne szatańskiej
uciechy spojrzenie. I nagle zmilkła, popadając
w zachwycone zdumienie.

Przez te wszystkie miesiące, odkąd nie
widzieli się, miała wciąż w pamięci śliczną
twarz Adama, lecz teraz coś się w nim
odmieniło, poprostu stał się zjawiskowo,
niedościgle pięknym!

Czyste, lazurowe jego oczy nabrały
niezrównanej głębi, a cała przybladła twarz
miała w sobie coś z przebytych niepokojów
i udręczeń, przestała już być pustą,
blado-różową kartą. Nie był to już wesoły
ładny chłopiec\ — miał on teraz raczej wygląd
smutnego archanioła.

I zrodziła się w Lilith nowa pyszna,
samochwalcza myśl:

— Otom ja uczyniła go tak pięknym!

Rozradowała się tembardziej i patrzyła
nań swemi płonącemi oczami, nanowo wabna
i kusząca.

Twarz Adama pod tem spojrzeniem
zpurpurowiała i zaraz stała się jeszcze bledszą,
staczał znowu walkę z sobą, widziała
to i nie żałowała go, przeciwnie, pragnęła
jaknajbardziej umęczyć. Sprawiał na
niej wrażenie rzadkiego motyla na szpilce...
trzepotał cudnemi skrzydłami w powietrzu...
boleśnie trzepotał i nadaremnie!

Bardzo długie milczenie było pomiędzy
nimi, aż nareszcie Adam, nie patrząc
na Lilith, szepnął zdławionym głosem:

— Po co było przyjeżdżać?

Przyglądała mu się badawczo, ciekawie
i bezlitośnie, zupełnie, jak trzepocącemu
się na szpilce motylowi.

I najniespodziewaniej podkradł się do
niej i uchwycił z całą siłą wielki żal... zapragnęła
znienacka uchwycić oburącz tę cudną
głowę i wtulić ją sobie pomiędzy piersi,
jak dawniej... a potem szeptać mu
w ucho:

— Co komu przyjdzie z twojej męki,
szaleńcze!!!

Chęci tej jednak nie zdradziła najmniejszym
nawet ruchem i patrzyła dalej
z szyderskim uśmiechem.

— Chciałabym\ — wyrzekła dobrodusznie\ — abyśmy
się widywali.

Podniósł na nią wylękłe spojrzenie.

— Jak przyjaciele...\ — dodała\ — wszak
teraz możemy już być przyjaciółmi.

— Nie... nie... ja nie mogę\ — zawołał.

Opuścił głowę i zgnębiony patrzył na
koniuszek lakierowanego bucika Lilith,
który się wysuwał z pod lekkiej czarnej falbany
u sukni.

— Wszystko tak mam w pamięci...\ — wyrzekł
ciszej\ — może kiedyś... ale nie teraz...
a narzeczona moja...\ — nie dokończył.

Lilith rozśmiała się głośno, bez ceremonji.

— Więc ani kochankiem, ani przyjacielem\ — mówiła
wśród śmiechu, rozbawiona.

— Ach, gdybym mógł to wszystko
cofnąć, co się stało, przeklinam moment
mego wyjazdu tam, gdzie spotkaliśmy się.

— Ależ to melodramatycznie, pocóż
tak?\ — rzuciła z niechęcią.

— Wiem, wydaję się śmiesznym, ale
przedtem było mi dobrze, a potem ten
wieczny niepokój, tyle strasznych miesięcy,
nie wiem, jak to przeżyłem.

Chciała mu powiedzieć, jak bardzo
poszło mu to na korzyść, jak piękność jego
wyszlachetniała i uduchowiła się tem
przeżyciem, lecz nanowo tylko się zaśmiała.

— Pan zupełnie robi zabawne rzeczy,
co mnie może obchodzić pańska narzeczona,
ja przecież nigdy nie zostałabym pańską
żoną, ani nie rozstałabym się z mężem,
jedynie dlatego, aby żyć z panem.

— Wiem o tem, wiem...\ — szeptał.

— Zatem\ — podchwyciła\ — trzeba było
zrozumieć, że chciałam tylko, abyśmy
byli względem siebie szczerzy i oddawali
się wrażeniu... Widzi pan, o taki stosunek
bardzo trudno, bo wszędzie jest jakiś
mus... pewne mimowolne udawanie.

— I ja tak sądziłem, iż zawsze pozostaniemy
dla siebie tem, co było z początku\ — wtrącił\ — to
było tak piękne!

— To już rzecz pańskiej naiwności,
że nie widziałeś, dokąd idziesz, zresztą czemu
iść przeciw naturze? dlaczego stosunek
fizyczny ma być w takiem poniżeniu?

— Pragnąłem, aby między nami <g>do
tego</g> nie doszło, wiedziałem, że nas to
musi rozłączyć.

Lilith cicho, cichuteńko chichotała.

— Ach, gdybym była wiedziała\ — wyrzekła
wśród śmiechu\ — że postanowił
pan żyć w wiecznej wstrzemięźliwości.

Tu nie mogąc zapanować, parsknęła
głośno.

— To jest naprawdę zabawne, pan
przypomina tego, co to przy zastawionym
pełnym stole razem ze swojemi uczciwemi
zasadami... umarł z głodu. Ha! ha! ha!

— Cóż na to poradzę, jestem taki,
trzeba mnie było chować od małego po
swojemu, to byłbym może innym, ale teraz
już nie potrafię.

Lilith przestała się śmiać. Wpatrzyła
się w jego cudną, zupełnie, jak z bajki,
głowę, nie mogąc zgodzić się na to, iż ją
widzi po raz ostatni.

Zapanowało ponowne długie milczenie.

Adam siedział z opuszczonemi w dół
oczami, nie śmiejąc zwrócić je na twarz
Lilith, ona zaś nie przestawała weń się
wpatrywać nieskończenie złorzeczącem spojrzeniem.

Nikły, lotny zmierzch wiosenny przesiąkał
już do pokoju od jakichś łąk, na
które wychodziło okno... Wiatr niósł zapachy
fijołków, nieciły one swą młodzieńczą
marnotrawną woń wokół tych dwojga
siedzących w ciszy i umęczeniu podówczas,
gdy cały świat drżał od miłosnego upojenia.

— Muszę iść do chorego\ — wyszeptał
niepewnym głosem Adam. Spojrzał na
zegarek, wstał.

— Właściwie powinienem tam był
być już od godziny\ — powiedział głośniej.

— Ja też jestem chora... a nie leczysz
mnie\ — wyrzekła rozdrażnionym głosem\ — i
ty także jesteś chory...\ — dodała serdeczniej.

Adam podniósł na nią swe zachwycające,
przesmutne oczy i patrzył błagalnie
z niemą, cichą prośbą.

Spojrzenie jednak Lilith stało się już
nanowo wyzywająco szyderskie, jak przedtem.

Podniosła się szybko ze swego miejsca
i powiedziała sucho:

— Więc idźmy.

I szli długo przez wiele chłodnych,
szarych kamiennych korytarzy po szerokich
kamiennych, pustych schodach.

Nie mówili do siebie wcale. W tej
szpitalnej ciszy rozlegał się tylko szelest
jedwabnych podszewek sukni Lilith i obijał
się o wysokie mury szorstko i niemal
tak wyzywajęco i okrutnie, jak jej śmiech.

Gdy już dochodzili do przedsionka,
przystanęła.

— Co sobie pomyśli dyżurujący woźny,
tyle godzin kobieta u... <g>pana</g>\ — wyrzekła.

— Tak, to prawda\ — nigdy jeszcze
nie było u mnie kobiety\ — odparł.

— Ach, nieposzlakowanej cnoty młodzieńcze,
cóż teraz będzie?\ — pytała.

Weszła o dwa schody wyżej i przysunąwszy
się do Adama, szepnęła mu w samo
ucho z całą bezwzględną szczerością
pożądającej kobiety:

— Nawet ten woźny nie pomyśli...
że jego pan był aż do tego stopnia głupi!

I natychmiast zbiegła szybko na dół.

Na zakręcie ulicy zatrzymali się, tak
wypadło, iż właśnie mieli nad głowami
starą rozgałęzioną akację, która poczynała
rozkwitać.

Mimowoli oboje wchłonęli w siebie
jej słodką miłosną woń i stali, nie mogąc
się rozejść.

— Maj!\ — szepnęła Lilith\ — wszystko
pachnie i kocha, a my... pół dnia siedzieliśmy
z sobą i niszczyliśmy miłość, właściwie
ty... ty...

Nie dokończywszy, wskoczyła szybko
do dorożki i kazała jechać prędko.

Adam odszedł w przeciwną stronę
i oboje nie obejrzeli się ani razu.

<tb %TB%>

Jeszcze jedyny raz zobaczyć go, a potem
odjechać i już nazawsze się odeń oderwać,
ale przedtem pożegnać się, jak z umiłowanym,
jak z tym, którego się żegna nazawsze.

Napisała, aby przyszedł do niej natychmiast
w ważnej pilnej sprawie, list
ten wysłała wieczorem, Adam więc otrzymał
go dopiero o północy, powróciwszy
do domu.

Nazajutrz zaraz po siódmej rano do
mieszkania Woltów, znajomych Lilith, do
których przeniosła się z hotelu, ktoś zadzwonił.

Dzwonek, alarmujący o tej godzinie,
sprawił w całym domu nieopisany rwetes,
wszyscy pozrywali się z łóżek, nagwałt
chwytając za ubranie, bowiem trzeba zdarzenia,
że zegar stanął w tym zresztą bardzo
artystycznym domu. Woltowie byli
zatem pewni, iż jest to conajmniej południe.

Jedynie Lilith nie poruszała się, ona
wiedziała doskonale, że to Adam, spojrzała
tylko na zegarek i uśmiechnęła się, ale
gdy Woltowa, wpadłszy w bieliźnie, pytała
o godzinę, odpowiedziała z całym spokojem,
że i jej zegarek stanął.

Wpuszczono jednak Adama, Lilith
wstała i, zarzuciwszy na siebie jedynie halkę
i biały kaftanik, wyszła do niego.

— Myślałem, że pani teraz rano odjeżdża
i dlatego tak wcześnie przyszedłem\ — tłómaczył
się.

— Istotnie odjeżdżam dziś, ale wieczorem\ — powiedziała\ — i
chciałam, abyśmy
się pożegnali.

Wyciągnęła niespodziewanie ku niemu
swe ciepłe ręce, uczuł gorącość jej twarzy
tuż przy swoich ustach...

Stało się to tak nagle, zanim przewidział,
a raczej nie przewidziałby tego nigdy.
Zupełnie oszołomiony rzucił się do
drzwi, lecz wyprzedziła go, zamknęła je
i tryumfalnie uniosła klucz w górę.

Mógł wprawdzie uchwycić ją za te
białe drobne ręce, które tylekroć całował,
i klucz odebrać, lecz byłoby to może nazbyt
brutalne, a przytem to zbliżenie do
niej, ta konieczność szamotania się z nią,
z <g>nią</g> właśnie.

Widział, jak szła ku niemu z wyciągniętemi
rękami, uśmiechnięta, zdobywcza
i ponętów pełna...

Począł się cofać, osłabł i zbladły oparł
się ciężko o ścianę, podeszła i ujęła go za
obie ręce.

— Pocałować\ — prosiła\ — ostatni,
ostatni raz... a potem już nigdy... na zawsze...

Głos jej był pieszczotliwy, prawie pokorny,
pełen prośby kobiecej miękkiej, rozmiłowanej
i taki, któremu niepodobna się
oprzeć.

Adam jednak bronił się, a raczej nie
wiedział, w jaki sposób obronić się. Patrzyli
na siebie, on z rozpaczą woli odbiegającej,
ona zaś napawająca się jego przerażeniem.
Był nadwyraz piękny z tą bladością,
która mu objęła białą twarz, z dużemi,
pociemniałemi oczami, których nie
miał siły odjąć z twarzy Lilith. W bladości
tej usta wydawały się czerwieńsze,
wychodził z nich szept nieprzytomnej, słabnącej,
lecz uporczywej opozycji:

— Nie... nie...

Resztką kołaczącej świadomości, która
odeń odchodziła, czuł, że nie może się
poddać, nie powinien, inaczej bowiem zginie,
bo nie będzie to pocałunek ostatni.
Owa nić, którą zerwał, swemi wrzącemi
włóknami opasze go na nowo i już nie
zdolen będzie jej rozmotać, wwikła się bez
nadziei, bez ratunku, bez powrotu i uczyni
nową podłość, nową zbrodnię.

Rozumiał to, rozumiał doskonale, a raczej
odczuwał.

Oboje pełni niepokoju i drżenia, patrzyli
na siebie, jak urzeczeni samymi sobą.

Miał ją tuż, trzymała go za ręce, przez
negliżowy biały kaftanik, obwiedziony przędzą
cienkich koronek, rysowała się krągłość
ramion i owalność rąk, które tylekroć opasywały
mu szyję; przez cienką tkaninę batystu
widział również wypukłość piersi,
które całował, które pieścił, któremi władał
i w które mógł się zanurzyć... Miał
przed sobą usta, w które mógł wtonąć
i pić na nowo tę trującą, zabójczą lubieżność.

Czuł, że słabnie, wszak, na miłość
boską, była to ta sama kobieta, ta sama
zdobywcza Lilith, która przywodziła go do
utraty rozumu, która go przeobraziła, rozbudzając
w nim uśpiony, zdeptany, tylekroć
poniżony przez niego instynkt pożądania,
instynkt, którego w swem mniemaniu
się wyzbył, nie chcąc dać mu w sobie
prawa bytowania, tak go przecież ujarzmił,
iż sądził, że go się całkiem wyzbył.

I było mu z tem dobrze, szedł spokojny,
czysty, wyszlachetniony i czuł się
silnym, raptem <g>ona</g>...

Ona jedna mieściła w sobie cały niszczący
żywioł i opanowała go, była dlań
ciągle tą samą, nie straciła nic z swej mocy
ponęt. Byłby jej się oddał tak samo
każdej chwili, jak wówczas.

Rozkosz z nią przeżyta przyszła doń
i nanizywała płomień gorączkowy, ogień
żądzy, który druzgotał wszelkie jego prawdy
i postanowienia.

Wszystko miał w pamięci, co się z nią
łączyło, najdrobniejsza rzecz ożyła i drżała
w nim, jakby to nie minęło pół roku, lecz
jakby się stało kilka dni temu, a nawet,
jakby to było wczoraj... jakby nie minęła
od dnia tego więcej, niż godzina.

Wszystkie cuda miłosnych upojeń
oplatały go i ciągnęły do tych małych ust,
wzywających.

Kobieta ta była dlań wciąż iskrzącą
krużą czarownych, niegasnących kadzideł,
od której ust swych nie chciałby odrywać
nigdy. Była ową pierwszą krynicą całkowitej
rozkoszy, w jaką się rzucił bez pamięci,
obłędny, cały przepojony nią, dygocący
i pragnienia nieugaszonego pełen.
Lecz była również ową krynicą zła i męki,
wiodła w otumany, w rozterki, w zdradę,
w podstęp, w cudzołożnicze drogi bez wyjścia
i powrotu.

Zdawał sobie jeszcze z tego wszystkiego
sprawę, ale coraz niejaśniej i prawie
pragnął, aby przyszedł taki dzień, jak ów
tamten pierwszy... w którym zatracił pamięć
wszystkiego i zgubił sam siebie w tym
szale, który go opętał.

Gdybyż naszła taka chwila, by kobieta
ta była tylko krynicą szału i omamień
ducha aż po wieki!

Gdybyż jaki omglony tuman tak całkowicie
objął ją i jego, by stracili pamięć
rzeczy minionych i przyjść mogących, by
ich tak oplótł i splótł, by mogli być tylko
on nią, a ona nim... i by nigdy nie widzieli
zbrodni, jaka się przez to stała, by
nie słyszeli złorzeczeń, jakieby za nimi
poszły, ani żadnego głosu haniebnie oszukanych,
ani nawet tego głosu, który w jego
piersi kołatał i tłukł, jak młotem:

— Podły!

Gdyby tak można popaść w taki
szczególny stan bytu, jak jawy... gdyby
tak można z zamglonym mózgiem popaść
w omanu sen przy ustach tej kobiety i czuć
tylko ją, tę rozpętaną lawę zmysłowego
uniesienia aż po wsze czasy.

Ale się nie budzić za nic, spłynąć
wraz z nią w jednolitość, stopić się w jedność
i płynąć tak kędyś... jak w ów dzień
pierwszy... jak w ów dzień szału!...

I wiedział, że to wszystko, o czem
marzył, jest w tych ustach, które ma rozdrgane
przed sobą, wiedział, ale jeszcze
resztką przytomności rozumiał, że one od
niego odejdą, a wtedy znów przyjdzie dzień
świadomości i męki, i wiedział również, że
skoro tknie się ich\ — ta resztka trzeźwości
odleci odeń.

Niemy i bezsilny stał, oparty o ścianę,
a oczy jego wydawały się jeszcze większe
wśród prześlicznej, bladej, jakby stygnącej
twarzy.

Ona wpatrywała się w ściemniałą głębię
tych oczu, były tak cudne i pełne lęku,
jak rozgorzałe w słońcu i nabrzmiałe
rosą fijołki, gdy czują nad sobą bezwzględną,
zaborczą rękę, wydawało się, iż pachną,
jak one, i strwożone, wołają:

— Miłosierdzia!

Nastała chwila ciszy tak przeciążonej,
że zda się można było dosłyszeć szelest
rzęs drgających i niemy szept tych dwu
par oczu, które wpojone w siebie, nie zdolne
były się rozerwać. Rozpowiadały wszystko,
co w duszach tych ludzi się mieściło
i przywiodło im wszystko, cokolwiek z sobą
przeżyli. W spojeniu tem doznawali
męczącej, wprost niedościgłej realnie pieszczoty,
rozkoszy tej, co była i tej, która
być mogła.

Źrenice Adama stopniowo zwężały
się, mdlejąc od nadmiaru wysiłku.

Lilith nanowo ujęła go za ręce, które
udało mu się przed chwilą oswobodzić.
Drgnął, wysmukła jego postać zachwiała
się, a jasna głowa pochyliła i naraz przemożnym
wysiłkiem rozpaczy odskoczył,
rzucił się do zamkniętych na klucz drzwi
i począł je szarpać z całych sił, krzycząc
bez związku.

Lilith, nie spuszczając zeń oczu, zcicha
rozśmiała się, potem głośniej, następnie
z pełnych piersi swym dźwięcznym, rozbrzmiewającym
śmiechem, w którym nie
było nawet szyderstwa, przeciwnie, same
czyste tony szczerego rozbawienia.

W chwili tej Adam wydał się jej
istotnie śmiesznym i gdyby nie był tak
bezwzględnie i tak porywająco pięknym,
uczułaby do niego to, co jest najbardziej
poniżającem, to, co jedynie istota wyższa
może czuć względem niższej, to jest pogardę.
Ona jednak uczuła dla niego litość.

— Co się stało?\ — dał się słyszeć głos
Woltowej.

— Jestem zamknięty, nie mogę się
wydostać\ — zawołał, nie zdając sobie absolutnie
sprawy z sytuacji, w jakiej się stawiał.

— To niech pan drzwi wywali\ — wołała
Woltowa.

Lilith stała na środku pokoju i, obracając
klucz w ręku w kółko, zanosiła się
od śmiechu.

Nie oprzytomniło to jednak Adama,
nie odczuwał całej śmieszności, na jaką się
narażał.

Istotnie, był nad wyraz zabawnym,
ten smukły, o połowę wyższy od Lilith
mężczyzna, który czuł się wobec niej tak
bezsilnym, że jedynie zdolnym do przyzywania
pomocy osób trzecich. Walił we
drzwi i krzyczał, jak bezbronna, niedojrzała
dziewczyna, którą chcą zgwałcić, a przecież
miał tyle siły, że mógł klucz odebrać.

Nagle Lilith przestała się śmiać, podeszła
ku niemu i powiedziała gniewnie:

— Jeśli pan nie przestanie natychmiast,
to wyrzucę klucz za okno.

Słowa te, a może raczej głos ostry,
który uderzał, jak przenikliwa cienka trzcina,
podziałał nareszcie na Adama. Uspokoił
się i spojrzał na Lilith z umęczeniem.

— Będziesz kiedyś tego żałował\ — wyrzekła
głucho, patrząc nań z pod zmarszczonych
brwi.

W tej chwili nie miała w sobie ani
krzty uczucia dla niego, nic, prócz gniewu,
który wzbierał w niej z wielką mocą.

Gniew ten następnie zwrócił się przeciw
niej samej, oczywiście jeszcze raz przekonała
się, że człowiek ten nigdy nie stanie
się tym, jakim go chciała widzieć, już
nie ze względu na siebie, ale ze względu
na niego samego. Nigdy on nie dojdzie
do tego stopnia wyższości, aby się wznieść
nad zło i dobro.

Dusza jego wciąż pamiętać będzie
o tych drobnych społecznych względach
i płynąć równym szlakiem przeciętnej, tysiącznej,
tak zwanej uczciwości ludzi dobrych,
którzy dopuszczają się bezświadomych
okrucieństw przeciw sobie i innym,
którzy popełniają wielkie zbrodnie przeciw
naturalnym prawom życia.

Łudziła się, że go urobi, że pójdzie
on za nią i wzniesie się do swobody i stanie
się zeń wolny człowiek.

Zresztą, że to nie nastąpi, przekonała
się już przed tem, teraz tylko zawód ten
przyszedł do niej ponownie i dławił, zupełnie,
jak łzy, których właściwie niema, ale
które wzbierają i duszą za gardło.

Chciała odeń odejść pełna uroku jego
ust, z uczuciem czegoś pięknego, a on tę
ostatnią chwilę tak oszpecił, tak obrzydził,
zupełnie sam siebie spoliczkował.

A przecież on, on jeden mógł być tym,
którego wciąż napróżno szukała... ową harfą
złotą, na której mogłaby wygrać „pieśń
nad pieśniami“ i iść w nieśmiertelność.

I sam się obniżył, sam się zbezcześcił,
nie umiejąc wyzwolić z tej szarzyzny
tłumów.

Milczenie długie, milczenie martwe
objęło ich.

Wiąz bladych irysów wychylała się
z wazonu i patrzyła przykro na to coś, co
tu stygło.

Stało się ciężko, czuć było zbrodnię,
jaka się dokonywała, ostatnie rzuty duszy
targały się tu w agonji przebrzmiałych uniesień.

Szkarłatne róże na rajskich krzakach
konały w męczarniach, bezpłodne, stargane,
bezmyślną, oślepłą manją fałszywych
grzechów.

Rozpoczynało się panowanie Ewy,
która wwiodła Adama w trud, w znój
przynależności\ — bity gościniec odwiecznych
kłamstw, uważanych za prawdy, w świat
czczych pozorów, w świątynię lichych bałwanów,
uznanych za bogi.

Lilith odjęła ręce od oczu i spojrzała
w smutną twarz Adama z wielkim żalem.
Najwyraźniej widziała, jak około jego białych
rąk, z pomiędzy smukłych palców wysnuwa
się cała sieć cicho brzęczących więzów
i splata mocno niewzruszony łańcuch.

Teraz już wiedziała, że szkoda wysiłków...
człowiek ten urodził się na... niewolnika.

<tb %TB%>

Otworzyła drzwi, które zaskrzypiały,
jak cmętarne bramy.

Następny pokój był ciemny i wyglądał,
jak otwarty grób.

Adam nie poruszał się z miejsca, patrzył
zmatowiałemi oczami, które przypominały
teraz dogasające błękitne ognie.

Lilith zaśmiała się resztką dźwięków,
które przypadły ku niemu przyczajone i złowieszcze.

— Czemuż się mnie pan boi, cóż mogę
panu zrobić?\ — wyrzekła\ — wszak widzimy
się po raz ostatni, skoro ja to mówię
bezwarunkowo <g>ostatni</g>\ — dodała mocno,
stanowczo, bezwzględnie.

— Wiem\ — szepnął Adam smutno\ — wiem\ — powtórzył.

— Chciałam\ — mówiła\ — aby się pan
ze mną pożegnał, jak przyjaciel, a pan?

Adam zbliżył się, ujął obydwoma dłońmi
jej ostygłą rękę. Oczy jego patrzyły na
nią błagalnie, jakby upraszając o wyrozumienie
i przebaczenie.

— To też ja\ — rzekł umęczonym głosem\ — pożegnam
się z panią, jak z bardzo
drogim przyjacielem.

Nie spuszczając przeczystych źrenic
z twarzy Lilith, niósł jej rękę do swych
soczystych, ślicznych, młodych ust i pochylał
swą bajeczną, jasną, nieprawdopodobnie
cudną głowę coraz niżej.

Raptem Lilith szarpnęła się i wyrwała
rękę z jego rozgorączkowanych dłoni.

— Nie, nie, nie chcę, tak, nie chcę\ — zawołała.

I patrzyła nań nieprzyjaźnie, wrogo.

W tej chwili weszła Woltowa, rozpytując,
co się stało.

Lilith wzruszyła ramionami niechętnie,
zaraz jednak uśmiechnęła się swym zwykłym
uśmiechem, odpowiadając żartobliwie:

— Właśnie, że się <g>nic</g> nie stało, kochana
pani.

Adam przyciął usta i patrzył na nią
w pognębionem milczeniu, nie umiał nawiązać
rozmowy z Woltową, ona zaraz
też wyszła.

Lilith poczęła się ubierać.

— Proszę mi zapiąć bluzkę\ — powiedziała
najnaturalniej w świecie.

Bluzka była lekka, przejrzysta, jak
przędza, zapinała się ztyłu i miała mnóstwo
drobniutkich guzików, zabrało też to dużo
czasu.

Adam mimowoli musiał się dotykać
swymi drżącymi palcami miodowego ciała
Lilith i patrzyć na obnażoną szyję, mimo
to zajęcia swego dopełnił, jak staranna,
choć niewprawna garderobiana.

Przyszedł Wolt z kolegą, więc Lilith
się schowała do następnego pokoju. Wkrótce
przez uchylone drzwi wezwała Adama
ponownie.

— Zapomniałam o zegarku\ — wyrzekła\ — trzeba
bluzkę odpiąć.

— A czy nie możnaby go tak włożyć\ — zaproponował.

— Proszę sprobować.

Starała się odchylić bluzkę, Adam zaś
usiłował, wsunąwszy palec za muślin, zegarek
umieścić w kieszonce, która była na
piersiach od spodu staniczka. Napróżno
jednak, trzeba było nietylko rozpiąć, ale
zdjąć całą bluzkę, wszystko to zrobił on
sam, z prawdziwą pieczołowitością i z swą
dobrą, rozbrajającą słodyczą, a gdy okazało
się, że przy sukni poodpruwały się zatrzaski,
poprzyszywał je, następnie całkowicie
ubrał Lilith, jak gdyby nic pomiędzy nimi
nie zaszło. Nie zapomniał ani o jednej
haftce przy jej dość skomplikowanym ubiorze,
a czynił to z taką uwagą, jak gdyby
następnie miał ją rozbierać.

I gdyby ktoś ich obserwował, nie domyśliłby
się nigdy, iż dzieje się to wszystko
po raz ostatni.

Lilith, ubrana całkowicie, weszła do
pokoju, w którym siedzieli panowie, z swym
powabnym uśmiechem przywitała się z nimi
i zaczęła rozmawiać z swobodą i złośliwością,
chwilami dochodzącą do umyślnego
cynizmu.

Adam nie spuszczał z niej oczu, doszczętnie
przygnębiony, nie mógł się zdobyć
na odrobinę humoru. Ci mężczyźni,
widzący go po raz pierwszy w życiu, zauważyli,
iż coś się tu musiało stać... i cały
stosunek, jaki istniał między nim i Lilith,
wyczytali z jego nie umiejących kłamać
oczu.

Wszyscy razem wyszli, zachmurzyło
się i deszcz zaczął padać, przyczem wiatr
rozbijał te dżdżowe krople i rzucał im
w twarze z dokuczliwością. Lilith szła
w inną stronę, aniżeli Adam, zatrzymali
się więc. Podała mu rękę, nie podnosząc
nań oczu, choć czuła jego umęczony wzrok
na swej twarzy, była obojętna, zimna; palce
Adama drżały, trzymał w nich rękę Lilith
długo, pragnąc ją pocałować, nie odważył
się jednak na to.

Ona, nie podniósłszy nań oczu i nie
obejrzawszy się, odeszła na zawsze... z jego
własnej winy...

Szedł z trudnością, z opuszczoną w dół
głową. Ulica, na której mieszkał, wydała
mu się obcą, poprostu straszną.

Uczuwał żal nie względem siebie, lecz
względem Lilith, ją uważając za przyczynę
swych cierpień, wtrącenie go w to piekło
niepokojów, pożądań i rozterek.

Łudził się, iż po rozstaniu się z nią
będzie na nowo tym, czym był niegdyś,
powróci do zrównoważonego życia pracy
i ciszy, nadewszystko zgody z samym
sobą.

Nagle doleciał go jeszcze jej głośny
śmiech i owinął się mu wokoło dążącej do
spokoju duszy, jak drętwiejące palce wiecznej
zgryzoty wspomnień.

<tb %TB%>

<quote %Q%>
Gram komedję cynizmu! Czy pan
istotnie w nią uwierzył? bo że inni, ale
pan...

Tak, bawię się i kąpię w kadzidłach
pół-prawd i pół-miłości, lecz mi wszędzie
smutno i nudno, byłabym rada na jakiem
akacjowem rozkwitłem drzewie, gdyby rosło
pod pańskiem oknem, powiesić się.

Być może pierwsze lepsze ręce, których
tyle mam wokoło, wezmę... ale jeszcze
nie mogę... czuję wstręt...

Pocałunek\ — była to moja ostatnia
prośba, której pan nie pojął.

Ten ostatni pocałunek byłby zmył ze
mnie to zło, co mnie opanowywa, byłby
mnie może obronił od tego, przed czem
się sama wzdrygam, a idę...

Jeśli jednak kiedy do tego dojdzie, będzie
to pańska zbrodnia, jaka się nademną
stanie.

<l %SIGN%>Lilith.</l>
</quote>

<quote %Q%>
List tamten był bezsensowny, chwila
rozstroju... minęło... patrzę trzeźwiej. Doprawdy,
możnaby posądzić mnie o sentymentalizm
i bezgraniczną, niepocieszoną
miłość! Tak nie jest... Wogóle pan był
w błędzie, biorąc to wszystko zbyt naserjo,
patrzył pan na stosunek mój do siebie
zbyt tragicznie; jestem wprawdzie istotą
chwili i robię wiele rzeczy pod jej wrażeniem,
ale to mija, szybko mija...

Zresztą dla mnie miłość nie jest celem,
tylko dodatkiem życia, pragnę jej, lecz
przecież zawsze ją mieć można...

Pan uważa wprawdzie za największą
zaletę stałość, zależy to jednak od tylu
przyczyn!

Miłość wieczna jest zjawiskiem, po
które wielu próżno wyciąga spragnione
ręce.

Myślałam zupełnie serjo, że skoro nie
możemy być dalej kochankami, to możemy
przejść do czystej przyjaźni. Pan zresztą
żałował, iż właśnie to uczucie pomiędzy
nami nie zapanowało, ponieważ byłoby
nas nie rozdzieliło.

Były to mrzonki i tak się skończyło.

Widzi pan, teraz to co innego, przyjaźń
bowiem może być między ludźmi,
którzy byli tak szczerzy względem siebie,
jak my i tak sobie blizcy.

Rozumiem pana bardziej, niż pan sam
rozumie siebie: oto pan czuje, iż nie może
być przyjaźni między nami, bowiem pan
nie wytrwałby i powrócilibyśmy do tego
samego.

Wszystko nas dzieliło i mimo to namiętność
złączyła\ — była bowiem rzeczywistością.

Pan z tego powodu cierpi, lecz „cierpieć
z powodu rzeczywistości znaczy być
<g>unieszczęśliwioną</g> rzeczywistością“,
powiada Nitzsche.

Przeklinam tego, kto w panu wyrobił
ową sztuczną moralność, przez nią nie
może pan pojąć prawdy.

Mam żal do pana, mimo to, jeżeli
przyjdzie do cię rozczarowanie i pojmiesz,
że życie jest to ciężki etap, z którego powinno
się brać chwile... wtedy przypomnij
sobie o mnie i... przyjdź. Jeśli nie będzie
już we mnie szału, to dam ci jego
wspomnienie.

<l %SIGN%>Lilith.</l>
</quote>

<quote %Q%>
Pamięta pan popołudnie, w którem
byłam u niego?\ — naturalnie wiem, że pan
pamięta.

Byłam w jego pokoju jedyny raz i to
wtedy, gdy już wszystko było po za nami.

A przecież to nie <g>to</g> rozdzieliło nas,
tylko pańskie urojone pojęcie o moralności.

Najniebezpieczniejszym oszustem jest
oszukujący siebie!

Ludzie nie umieją żyć! Jaka szkoda!
zaraz robią plany, zaraz rozumują, zaraz
pytają: a co potem?

Oprócz tego chcą koniecznie mieć
w zgodzie wszystkie głosy, nadewszystko
obowiązku i sumienia.

Choć naturalny instynkt niesie ich
w zaczarowany kraj chwili, oni, ci urodzeni
niewolnicy, nawykli od przyjścia na świat
do obroży, nie mają odwagi zerwać jej
z siebie, a gdy coś wszechwładniejszego po
nad te etykiety spróchniałego morału poniesie
ich i wyzwoli, dobrowolnie czemprędzej
wracają do swej obroży.

Tak było i z panem.

Bolało mnie to, ale dziś, gdy już minęła
chwila, patrzę obojętnie i tylko mi żal
pana.

Bo proszę pomyśleć i przypomnieć
sobie, z jaką przykrą trudnością zwalczał
pan ten naturalny popęd i pomimo, że
przekonaniem pańskiem było, iż tak, a nie
inaczej trzeba wyjść z tego błędnego koła,
mimo to nie był pan w zgodzie z samym
sobą, kłóciły się w nim różne głosy i będą,
aż je czas zatrze!

Może wtedy właśnie znów obejmie
pana chwila wspomnień. Podówczas przyjdzie
jasne zrozumienie i będzie wielki żal
właśnie chwili tamtej.

Pamięta pan może ten moment w swoim
pokoju?

Patrzyłam przez otwarte okno na wiosenną
zieleń, na obcy, nieznany mi widok,
dziwiąc się, że dla mnie jest tak obcy, bo
wszak tylokrotnie oczy pańskie patrzyły
na tę zieloną przestrzeń i na te wysokie
kwitnące drzewa, a oczy twoje były mi
tak blizkie i patrzyły na mnie wbrew rozsądkowi,
przepojone pragnieniem.

Więc patrząc na obcy, nieznany mi
widok, pytałam: co pan na to, gdybym
to nasze „misteryum“ odsłoniła ludziom
i rzuciła pomiędzy ich wilcze palce, przed
ich żerowe oczy?

I tłomaczyłam, że mimo to zostanie
między nami wiele rzeczy nieujawnionych,
a przedewszystkiem samo misteryum, ponieważ
ty jeden tylko wiesz, co słowo to
zawiera dla nas, więc właściwe, prawdziwe
misteryum i tak zostanie pomiędzy nami.

I oto pan się zgodził, proszę zapamiętać,
że pan się zgodził.

Wtedy odwróciłam się szybko od okna
i spojrzeliśmy sobie prosto w oczy.

— Warunek, aby była <g>prawda</g>\ — wyrzekłeś
i spojrzenie twoje gdzieś pobiegło
w dal, oderwało się odemnie.

Ot, może właśnie prawda doń przyszła,
bo ja byłam prawdą.

Prawda jest jednak różną\ — jak różne
są chwile.

Chwila bowiem jest prawdą\ — a prawda
chwilą.

Prawda jest szaleństwem\ — jak szaleństwo
prawdą.

Prawda bywa zbrodnią\ — a zbrodnia
prawdą.

Fałsz staje się prawdą\ — prawda fałszem.

Prawda jest złudą\ — złuda radością.

Prawda nakoniec bywa potwornością\ — a potworność
prawdą.

Którąż zatem z tych prawd pan wybrał
i pozwolił zakląć mi w formę?

Faktem jest tylko... że co innego ja
uznaję, a co innego pan\ — a każdy może
dać tylko <g>swoją</g> prawdę.

Proszę mnie zatem nie winić, jeśli
w owej opowieści nie będzie pańskiej
prawdy.

I oto tyle prawd wyliczyłam, a możnaby
je tak snuć, jak liczby w nieskończoność...

A jednak jest tylko jedna prawda
w prawdzie, lecz ludzie odbiegli od niej daleko
i już jej w sobie nie mają...

Od urodzenia urabiają naturę, wtłaczają
się w formy konwenansu, żyją blagierską
moralnością świata.

Jedni opancerzają się w rutynę wytworzonych
obowiązków, jak w ciasny gorset
i nie zdając sobie sprawy, niszczą cudy
życia, zupełnie, jak kobiety niszczą swoją
figurę.

Reszta żyje pozorami w wiecznem
kłamstwie, ale nikt nie żyje prawdziwem,
naturalnem życiem!

Natura bowiem jest prawdą, lecz my,
ludzie kulturalni, nie jesteśmy zdolni pojąć,
ani się wznieść do tej prawdziwej prawdy,
bo nasza kultura to tylko pokost. W rzeczywistości
wciąż jesteśmy dzikiem plemieniem,
różnica: że tak zwani dzicy stroją
ciała swe w blaszki, a my stroimy\ — dusze.

<l %SIGN%>Lilith.</l>
</quote>

<quote %Q%>
Oto był jeden „pan“, który od trzech
lat nie tracił nadziei, jakże ten właśnie pan
mógłby się z nas śmiać, gdyby wiedział...
Śmiałby się nadewszystko z pana, bo wszak
nikt inny, jak tylko pan ziścił jego plany,
na zrealizowanie których wyczekiwał tak
wytrwale.

Oto sprawdza się głupie, donżuańskie
twierdzenie, iż każdą kobietę mieć można,
tylko trzeba wyczekać na odpowiedni moment.

Naturalnie pan nazwie to bezczelnością,
iż o czemś podobnem donoszę, lecz
według mnie, właśnie <g>pan</g> powinien się
o tem dowiedzieć.

Przypuszczam, że to jest mój ostatni
list, byłam zawsze względem pana szczera,
niechże pozostanie tak do końca, choćby
to nawet miała być szczerość potworna.

Wszak mi zupełnie wszystko jedno,
co sobie pan o mnie pomyśli, może właśnie
choć raz pomyśli też i o sobie.

Stało się zatem nowe cudzołóztwo,
choć niewiadomo, po co się to stało, bo
ani on nie pragnął mnie tak, jak pan do
utraty samowiedzy i rozsądku, ani ja jego.

Więc naturalnie wszystko było inaczej,
zupełnie, jak w każdym najpospolitszym
romansie francuskim, obrachowane i obliczone
z całem doświadczeniem ostrożnego
samca, pozorom też stało się zadość, jak
i rozpuście.

Czy nawet rozpuście? i to nie, uczyniłam
to bowiem z własnej woli, lecz zarazem
wbrew własnej chęci.

Zbezcześciłam się, chcąc tym sposobem
zbezcześcić pana, to jest wspomnienie
o nim, bo wciąż nasze rozkosze i nasze
pieszczoty przychodziły do mnie i oplatały
w nocnej ciszy.

Przytem wiedziałam i wiem, że ja
właśnie byłam tą pierwszą, której się pan
oddał bez pamięci i że po mnie jeszcze nie
było żadnej, że będzie nią dopiero pańska
żona. Tak, będzie to zdrada jawna, legalna,
o której ja wiem, na którą jestem przygotowana,
a tymczasem ja już zdradziłam
pana.

Tak, choć pomiędzy nami wszystko
skończone, ja to nazywam zdradą.

Proszę posłuchać, jak to było: oczekiwał
na mnie prawdopodobnie z niedowierzaniem
i niepokojem, w ostatniej chwili
musiał wątpić, ja jednak przyszłam.

Przez chwilę patrzyliśmy na siebie bardziej
badawczo, aniżeli z przejęciem.

Stało się wszystko bardzo prędko, pospiesznie.

Gdy w godzinę powracałam do domu,
przypomniała mi się nanowo <g>nasza</g> noc
weselna, przesiąknięta odurzeniem i szałem.

I okrążyły mnie nasze pieszczoty
z owego dnia i następnych, czułam znowu
twoje usta, takie gorące, świeże, usta na
swych piersiach i twoją jasną głowę tuż
przy sobie.

Cała ta noc, która była jakby jednym
wielkim pocałunkiem i choć zawierała
w sobie najmniej godzin czternaście, dla
nas była chwilą, odżyła we mnie, właśnie
po tem wstrętnem mojem postąpieniu.

Wracałam tramwajem szeroką, wysadzoną
drzewami ulicą, koło mnie rozmawiano
i ktoś się wesoło śmiał...

Doznawałam wrażenia, że leżę wzdłuż
szyny tramwajowej i to żółte wielkie, trzeszczące
pudło przejeżdża po mnie, łamiąc
i druzgocąc mi kości.

Nienawidziłam siebie od dawna, lecz
nienawiść ta nie miała porównania ze wstrętem,
jaki czułam ku sobie po tej schadzce,
która zamiast zapomnienia, przyniosła mi
całą falę wrażeń tak odmiennych.

Czułam swoje plugastwo, ale to mnie
cieszy. Tak, uczułam bowiem jednocześnie,
że część tego splugawienia pada i na
pańską czystą duszę. Nareszcie ta twoja
biała, delikatna, śliczna i tak dawniej przezemnie
miłowana twarz staje się dla mnie
odstraszającą.

Zrazu nie mogłam pojąć tego nowego
dziwnego uczucia, lecz teraz je rozumiem...
wzbierała we mnie pogarda.

I oto w tym ostatnim liście, w którym
odkrywam dobrowolnie wstrętną prawdę,
o jakiej pan nigdy nie dowiedziałby
się, mówię: iż gardzę panem.

Czy rozumie pan?\ — gardzę panem
bardziej, aniżeli pan po przeczytaniu tego
listu może mną gardzić.

Gardzę panem tak, jak go mogłam
kochać, i tak, jak tylko może gardzić ten,
kto ma ku temu takie prawo, jakie ja mam
względem pana...

Powtarzam: gardzę panem!

<l %SIGN%>Lilith.</l>
</quote>

<quote %Q%>
I oto minął rok i miesiąc od owego
dnia.

Minęło pół roku, gdy wysłałam list
ostatni z wstrętną prawdą.

Byłam pewna, że ostatni, tymczasem
dziś, w owym dniu, w którym się skończył
rok i miesiąc, piszę raz jeszcze.

Być może, iż nie wyszlę tego listu,
rzucę w ogień i patrzyć będę, jak ten gruby,
twardy, listowy papier, mocno poskręcany
w moich palcach w długą tutkę, opierać
się będzie unicestwiającym go płomieniom.
Jego bladą zieleń ujmą nakoniec
chwiejne, czerwone ogniki i rozczerwieni
się, napuchnie i drżeć pocznie, jak gdyby
był żywy, oddychał i szalał.

Potem rozpłonie cały, jak my niegdyś,
i stopniowo czernieć pocznie, aż stanie się,
jak kir...

Nie będzie już podobny do nas, bo
my nie zdążyliśmy się spalić na popiół
w ogniu naszych uniesień, my rozeszliśmy
się\ — płonąc.

I cóż stąd? Nie byłoby powodu do
pisania listu, zwłaszcza po tem, co ja uczyniłam,
i po tylu minionych dniach... suchych
i okrutnych dniach, w których wszystko
utonęło, i w których wszystko pragnęłoby
się utopić, a w których ja, a zapewne
i ty odpędzałeś wspomnienia.

Myśleliśmy o sobie, jak o tych, co
już nie żyją, bo istotnie przestaliśmy żyć
dla siebie.

Byłam pewna, że już zostało we mnie
tylko echo czegoś bardzo dalekiego.

I oto stało się coś, co z takim trudem
wznoszony gmach, misternie wiązany
chęcią niepamięci, wytrąciło z równowagi.

Czyżbym nigdy nie wybudowała trwałego
gmachu? czyż wciąż będzie on z bylejakiego
powodu upadał? czyż usiłowania
moje mają być nietylko długotrwałe, ale
i bezużyteczne?

Tyle jest we mnie sprzeczności, że
chcę wierzyć, że to tylko dziś, w owym
dniu, w którym akurat minął rok i miesiąc,
odżyło we mnie tak niespodzianie i to
wtedy, gdy już zdawało się być zapomnianem.

Spowodował to jedynie sen, tak dziwny
i tak samo cudny, jak nasze chwile były
dziwne i cudne.

Pamiętasz, iż nazwałeś je cudnemi?

Gdybym była przesądną, mogłabym
wyprowadzić z tego snu, który wypadł
akurat w tym dniu, wnioski szczególne,
mogłabym marzyć o nim i uważać go za
proroctwo.

Jednak moje wieczne sceptyczne rozumowanie
nie pozwala mi na to. W tym
śnie, który przedstawił mi się nad wyraz
realnie, widzę miraż i ułudę niepowrotności.
Opisuję go i ślę tobie, bo muszę się
tem wrażeniem z kimś podzielić, a mogę
tylko z tobą.

Oto byliśmy w jakimś bardzo małym
obcym pokoju, siedziałeś wprost okna
o głębokiej framudze, w tem samem ciemnem
ubraniu, jakie najczęściej nosiłeś i jakie
miałeś równie podówczas...

Stałam obok ciebie i patrzyłam w okno
na jakąś wielką płaską zieleń polną.

Przytem była we mnie jasna świadomość
naszego rozejścia się nazawsze i ów
żal, jaki mam w sobie z przyczyny, która
je wywołała, oraz ze sposobu zakończenia.

Spotkanie musiało być wypadkowe,
zwracaliśmy się do siebie z przymusem,
jak ludzie, którzy, nie mogąc być względem
siebie szczerzy, usiłują grać komedję,
iż są dla siebie niczem.

I oto całkiem bezwiednie dotknęłam
się ciebie, zdrętwiałam na myśl, że wytłómaczysz
to sobie, jako chęć zbliżenia i brutalnie
odsuniesz się. Ty jednak przysunąłeś
się, ja, zadziwiona, nie poruszałam się,
stałam, wyczuwając przez suknię ciepłość
twego ciała.

Spojrzeliśmy na siebie po raz pierwszy
od tylu, tylu dni, miesięcy, czy może
lat!...

Widziałam, jak w jawie twoją białą,
prześliczną twarz, zwróconą ku sobie, i oczy
pociemniałe, które mówiły:

— Pragnę!

Patrzyliśmy na siebie wciąż oczarowani
i uśmiechnięci, ja jednak czułam jakieś
lękliwe niedowierzanie, nie poruszałam się,
aby nie spłoszyć tej chwili, która mi się
wydawała nie do wiary chwilą.

Ty w milczeniu podałeś mi kwiaty,
narcyzy i białe róże, wyciągnęłam rękę,
biorąc narcyzy, te w moich palcach opuściły
głowy.

— Zwiędłe\ — szepnęłam strwożona
i upuściłam je.

Wyciągnęłam drżącą, bojaźliwą rękę
po róże, zaszeleściły mi pod palcami, głowy
ich były martwe, bezwonne i szeleszczące,
jak papier.

— Suche, nie pachną\ — szepnęłam
w przerażeniu i opuściłam je na stół, przy
którym siedziałeś, a jednocześnie myślałam:

— Uschły, jak usycha to, co w nas
było.

Ty jednak nie przestawałeś się uśmiechać
i patrzyć na mnie gorejącemi oczami.
Podniosłeś jedną z tych zeschłych, smutnych
róż i, ująwszy ją w obie ręce, powiedziałeś:

— Ta jest świeża i pachnie.

Spojrzałam na nią i osłupiałam: oto
widziałam, jak pożółkłe, białe płatki stawały
się wilgotne, a na każdy z nich występowała
czerwona pręga, wkrótce cała
róża w twoich palcach przeobraziła się
w czerwoną.

Pochyliłam się nad nią i piłam z niej
mocną, rozmarzającą woń.

— Lila\ — wyrzekłeś\ — ta róża dla
ciebie.

Objąłeś mnie wpół i usta nasze się
zwarły, jak w owym dniu...

Każdy nerw drżał we mnie i szalał,
każdy płonął i roztapiał się, bo stawała
się rzecz, która miała się już nie stać nigdy.
Stawało się znów możliwem, a nawet
koniecznem to, co się wydawało nieprawdopodobnem.

Nagle ja, odruchem przeżytego bólu
strasznej omyłki, oderwałam się od twoich
ust i wołać poczęłam, jak opętana:

— Obowiązki... nie chcę... nie chcę...
znowu wrócisz do morału.

Ale ty wyciągnąłeś ręce ku mnie i swoim
dobrym, rozbrajającym głosem prosiłeś:

— Zapomnij!

Ustami zatknąłeś mi usta i utonęłam
w pocałunku i pragnęłam cię całą sobą,
jak cię wciąż pragnę.

A ty, jak dawniej, swoim zwyczajem,
gdy miałeś do mnie coś bardzo poufnego,
przytknąłeś twarz ku mojej i mówiłeś cicho,
choć nikt, prócz mnie nie słuchał:

— Pójdziemy, gdzie nas nikt nie zna!

— Ada\ — wołałam\ — Ada, czy to nie
sen!

I znowu usta nasze padły w usta i cicho,
bez szelestu, bez odrywania się od
siebie, poprostu wchłaniały się.

Całowałeś mnie stokroć namiętniej
i żarliwiej, niżeli w rzeczywistości, poprostu
nadmęsko, ja odchodziłam od zmysłów
i dusiłam się z żaru, jaki mnie nawskroś
przepajał.

Czułam, iż zaraz się stanie... za minutę...
za sekundę...

I... obudziłam się.

Przerażona usiadłam na łóżku, nie dając
wiary, iż wszystko to było przywidzeniem,
szukałam wokół twojej białej gładkiej
twarzy i twoich gorących ust, całujących
bez szelestu.

Byłam jednak sama, cała rozgorzała
i tętniąca po tym dziwnym śnie.

Był już poranek, z smukłego wazonu
wychylały się ku mnie orchideje i patrzyły
potworne, centkowane, jakby oblepione
robactwem, przytem płatki tych strasznych
kwiatów rozchylały się, jak małe, okrutne,
pochłaniające, szyderskie paszcze.

Nie było szkarłatnej róży, jak i nie
było ciebie, ale czy będziesz?... czy jeszcze
kiedy przyjdziesz do mnie ze szkarłatną różą,
Ada?

<l %SIGN%>Lilith.</l>
</quote>

<quote %Q%>
Przeszedł rok od czasu, gdy widzieliśmy
się po raz ostatni.

Jeżeli jeszcze piszę, to dlatego, aby
wyrównać nasze złe wspomnienia.

Dziś z oddalenia patrzę na to wszystko
spokojnie i chciałabym, abyś ty spojrzał
z takiego samego objektywnego stanowiska.

Chciałabym, jeśli przypadek zdarzy
kiedykolwiek spotkać się nam z sobą, abyśmy
powitali się serdecznie, niepamiętni
dawnych uraz, a jeżeli nie spotkamy się,
to w myślach o sobie bądźmy sprawiedliwi.

Oto już dziś wiem napewno, że nie
przyjdziesz do mnie, Ada, ze szkarłatną
różą. Nie miałbyś po co\ — minęło\ — a nie
powtarza się, co minie!

Był to sen! Tak jak wszystko to,
co pięknego przeżyliśmy z sobą, wydaje mi
się snem i chcę, jako cudu\ — sen zachować
w swej pamięci.

A sen jest niepowrotny, może tylko
przyjść inny... i przyszedł!

Tak jak wszystko w życiu jest niby
to samo, a wciąż inne.

Nic nie przechodzi i wszystko przechodzi,
jak fala oceanu, co bije o skały,
wciąż nowa, a wiecznie ta sama; bezustanna
przemiana i dążenie.

Więc tembardziej żal mi ciebie, nie
dlatego, że cię straciłam, lecz, że nie umiałeś
być szczęśliwym, nie umiałeś żyć.

Miałeś przy sobie radość życia i nie
umiałeś jej wykorzystać.

Szkodziłeś naturze, szkodziłeś życiu,
szkodziłeś sobie, stając się dobrowolnym
męczennikiem swych niedorzecznych poglądów...

Czy ty, Ada, nigdy nie dojdziesz do
tej prawdy?

A że myślę, iż nie dojdziesz, jest mi
smutno!...

Chciałabym przynajmniej, abyś odrzucił
precz tę gorycz, jaką masz względem
mnie w swem wspomnieniu. Przez pamięć
chwil dobrych\ — odrzuć złe, i tak,
jak ja, zatrzymaj w swej pamięci tylko, co
piękne.

Nie wiń się, iż popełniłeś rzeczy szalone...
i cóż stąd? wszak były piękne,
a przeto czyste, bo tylko rzeczy brzydkie
są brudnemi.

Wiem, że przeklinasz dzień, w którym
mnie poznałeś, nie czyń tego, wyzwól się
z tej małostkowej szpetoty i błogosław go
wraz ze mną!

Błogosław, bo nigdy nie przeżyjesz
już tylu wstrząsających wrażeń i nigdy nie
przeżyłbyś ich, gdyby nie ja.

Powiedział ktoś, iż podobnej mnie
można nie spotkać nigdy, albo tylko raz
w życiu: otóż, Ada, za to, że spotkałeś ty
właśnie, błogosław mnie!

Wspomnij na chwile uniesień, na chwile
bezpamiętnych pieszczot, zatop się w tym
szale, w jaki cię wwiodłam, i błogosław,
bo już takich chwil mieć nie będziesz!

Systematyczne układanie planów i równomierne
dążenie do wrót szczęśliwości nie
jest wszechpotężną szczęśliwością.

Oto tylko instynktowne, nieprzewidziane,
żywiołowe uczucia przeobrażają człowieka
i niosą go na skrzydłach szału w samą
prawdziwą, naturalną szczęśliwość.

Ty byłeś tym szczęśliwym, poznałeś
nieprzepartą moc naturalnego popędu, porwał
cię on wbrew twojej woli i wyniósł
z twego małego kółeczka skromnych, niewybiegających
ponad miarę pożądań!

Przywykłeś, iż te kółka toczyły się
równo, równiuteńko do zakreślonych przez
ciebie granic i nie mogłeś przeto pojąć, iż
nagle coś w samym tobie zadrwiło z tego,
uczyniło wbrew samemu tobie, jednym
zamachem zdruzgotało wszystkie te misterne,
drobne szprychy.

Dostałeś się w olbrzymie koło bujnego
życia i, wkręcony w nie, musiałeś biedz
z jego rozpędem na złamanie karku.

Ponieważ jednak umiałeś się tylko obracać
w swoich własnych, małych kółeczkach,
a nie miałeś przytem odwagi zdać się na
odpowiedzialność losu wielkiego koła, więc
wypadłeś umęczony i rozbity. Powróciłeś
do swych zwykłych kółeczek, a ujrzawszy
je pogruchotane, począłeś zbierać i łączyć,
aby módz, jak dawniej, równo, równiuteńko
toczyć się wraz z niemi!

Ada, czyś naprawdę tak nawykł do
truchciku tych kółek, że nie pozwolisz
przyjść do siebie prawdzie i nigdy nie pojmiesz,
że nie jest doskonałym człowiekiem
ten\ — kto nie ma w duszy swej tęsknoty
do rzeczy, wynoszącej go ponad codzienność?

Że pokrzywdzonym jest, kto choć raz
w życiu nie pędził na oślep siłą rozpędu
swych potężnych instynktów życia!

Że pofałszował życie ten, co im przeciwdziałał!

Spójrz zatem śmiało za siebie, podnieś
do góry swą śliczną głowę, jak ten,
co wygrał, a świadomie stracił, i wołaj
z dumą:

— Żyłem!

I błogosław!

Żegnaj mi, prześliczny dzieciaku, cudny,
jasnowłosy paziu z czarodziejskiej bajki,
żegnaj i nie złorzecz mi więcej!

<l %SIGN%>Lilith.</l>

<l>\ </l>
<l rend="mb:1em">P. S.</l>

Powiem ci jeszcze na tej ostatniej kartce,
że spotkałam człowieka, którego powinnam
była spotkać, którego musiałam
spotkać, i rzecz dziwna, iż spotkałam go
teraz dopiero.

Wciąż byliśmy gdzieś koło siebie i mijali
się, lecz to dobrze, iż zeszliśmy się teraz
dopiero, dawniej bowiem przeszlibyśmy
może obok bez zauważenia siebie, nie umiejąc
ocenić tego, co jest w nas wspólnego.

Jest sławny, jednak mnie nie obchodzi
jego sława, mnie obchodzi to, co jest
w nim, choć kocham jego talent, jak gdyby
był moim talentem.

Jest tak mądry, tak bardzo mądry, iż
chciałabym tylko uczyć się od niego.

Mądrość ta nie jest w znaczeniu książkowych
recept, pewnych sum wiadomości,
nie!\ — jest to prawdziwa wrodzona mądrość
mądrości z tą nadwrażliwością przeczuć
wielkiego artysty.

Wspaniały ten człowiek jest mi obcy,
jak ja jestem mu obca, a jednak jesteśmy
sobie blizcy, bardziej blizcy, aniżeli ty i ja.

Właściwie jesteśmy wnętrznie tak podobni
sobie, że zupełnie jakby on był mną,
a ja nim i gdyby tylko chciał mnie zrozumieć,
potrzebowałby wniknąć w siebie.

Ale czy które z nas dwojga zrozumie
kiedy siebie samych?

I dlatego to między nami jest coś, co
niepokoi i psuje, aż pokąd się nie zharmonizuje.

Wszystko od początku między nami
jest dziwne i szczególne, choć właściwie
nic jeszcze niema i choć nie wiem, czy kochać
go będę, szukam go i pragnę jego
mądrych myśli.

A gdy jestem z nim, przeobrażam się,
nie czuję w sobie owej wzmożnej mocy
zła, nie jestem ową kuszącą, wiodącą w zamętu
drogi, bujną Lilith, a jakąś onieśmieloną
dzieweczką, gotową z zamkniętemi
oczami pójść, dokądby mnie powiódł ten
duch śmiały.

On też przez to się myli i nie widzi
tego, co jest we mnie\ — a we mnie jest
to, co w nim.

Rzecz dziwna, w nadzwyczajnym tym
człowieku zbiegło się w nadmiernym stopniu
wszystko to, co pragnęłabym widzieć
w tym, którego wciąż napróżno szukam.
A jednak chciałabym widzieć w nim twoje
zalety, a w tobie jego wady, choć jego wady
stanowiłyby wartości twoich zalet...
a właściwie to jego wady stałyby się wartościami
u ciebie.

I męczę się, bo gdy myślę o nim, to
widzę ciebie, gdy o tobie\ — widzę jego,
a właściwie was obu razem i nie mogę
rozdzielić twej jasnowłosej, pacholęcej twarzy
od wzniosłej dumnej głowy tego niezwykłego
człowieka i gdy przychodzą do
mnie twoje młodzieńcze, duże, lazurowe,
marzycielskie oczy, to wnet zasłaniają je
jasne, spokojne, badawcze głębie jego źrenic.

Nawet w snach przychodzicie do mnie
obaj!

I tak żyję teraz między wami dwoma.
Ty stanowisz przeszłość\ — on przyszłość.

Jest też on tak samo, jak każda przyszłość,
tajemniczy, nieodgadniony w swych
niezbadanych przejawach, a jednak nieodwołalny\ — nieunikniony
w przeznaczeniu.

Niema w nim nic z nieśmiałości pacholęcia,
ani z niewinności pazia, jest w nim
świadomość życia i nieulękniona dojrzałość
męska.

Nie powiem ci, kto on i nie wiem,
czy kiedykolwiek dowiesz się, choć imię
jego będziesz miał wkoło i na ustach swych
po tysiąc razy i może kiedy przejdziesz
obok niego bezświadomy, choć ciekawości
pełen.

<l %SIGN%>L.</l>
</quote>

<tb %TB%>

<if type='hep'>
<lit>
</div> <!-- end class="text" -->
</lit>
</if>

<l rend='center'>Warszawa, 1905-1907.</l>

<pb>




<quote rend='fs:0.8em'>

<l rend='center'>UWAGI DO WYDANIA ELEKTRONICZNEGO</l>

Zachowano oryginalną ortografię i interpunkcję, również w wypadkach,
gdy odbiegały one od współcześnie przyjętych. Poprawiono natomiast
wymienionymi niżej omyłki, które wyglądały na błędy w druku:
</quote>

<table pattern='r c c'>
strona |  błąd w druku  | poprawiono na
       |                |
 35\ \ | rumieniec      | rumieniec.
 37\ \ | powracała      | powracała,
 41\ \ | energji.       | energji,
 42\ \ | loiki          | logiki
 44\ \ | oczekujacy     | oczekujący
 44\ \ | lekiem         | lekkiem
 46\ \ | zię            | się
 51\ \ | kłamsto        | kłamstwo
 65\ \ | znaczaco       | znacząco
 76\ \ | juź            | już
 77\ \ | walka          | walką
 83\ \ | wen            | weń
 95\ \ | loiki          | logiki
 96\ \ | z panem.       | z panem?
 97\ \ | postępuje      | postępuję
100\ \ | pociagi        | pociągi
101\ \ | Rosterka       | Rozterka
134\ \ | oden           | odeń
153\ \ | szczęścic      | szczęście
155\ \ | wszystko jedno | wszystko jedno.
157\ \ | mężczyn        | mężczyzn
165\ \ | zrucanego      | zrzucanego
176\ \ | pzzemów        | przemów
184\ \ | by został      | by został.
196\ \ | zemigotała     | zamigotała
207\ \ | ze             | że
208\ \ | ze             | że
234\ \ | pzzewidziałby  | przewidziałby
235\ \ | twarzy Lilith, | twarzy Lilith.
249\ \ | siebię         | siebie
251\ \ | rozdieliło     | rozdzieliło
260\ \ | istu           | listu
267\ \ | kwiatow        | kwiatów
274\ \ | głębię         | głębie
</table>

<!-- end of misteryum.src -->
